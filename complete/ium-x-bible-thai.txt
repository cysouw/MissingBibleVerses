# language_name:        Iu Mien
# closest ISO 639-3:    ium
# ISO_15924:            Thai
# year_short:           
# year_long:            
# vernacular_title:     ฉบับอักษรไทย 
# english_title:        The Bible in Iu Mien (Thai script)
# URL:                  https://www.bible.com/de/bible/220/gen.1.iumith
# copyright_short:      © Thailand Bible Society
# copyright_long:       The Bible was prepared by Association of Christian theology Thailand. Please contact: tbs@thaibible.or.th<br>พระคัมภีร์ฉบับนี้จัดทำโดย สมาคมพระคริสตธรรมไทย สนใจโปรดติดต่อ: tbs@thaibible.or.th
# notes:                
40001001	เย​ซู กี​ตู่ โหฒว ดา​วิด ฮู่ง เญย เฒ้ย-ฟุน . ดา​วิด ฮู่ง หย่า โหฒว อับ​ลา​ฮัม เญย เฒ้ย-ฟุน . อี้ หฒั่น เฟี้ย น้าย เซ เย​ซู กี​ตู่ ต่อย เจี๋ย ต่อย เญย โต้ว ฒง .
40001002	อับ​ลา​ฮัม โหฒว อี​สัก เญย เตีย . อี​สัก โหฒว ยา​โค้บ เญย เตีย . ยา​โค้บ โหฒว ยู​ดา บัว มั์ว-ตอน ต่อย เญย เตีย .
40001003	ยู​ดา โหฒว เป​เล้ด เหธา เฒ​ลา เญย เตีย . นิ่น บัว เญย มา เห่ว ทา​มา . เป​เล้ด โหฒว เฮ้ด​โลน เญย เตีย . เฮ้ด​โลน โหฒว ลาม เญย เตีย .
40001004	ลาม โหฒว อัม​มี​นา​ดับ เญย เตีย . อัม​มี​นา​ดับ โหฒว นา​โซน เญย เตีย . นา​โซน โหฒว สัน​โมน เญย เตีย .
40001005	สัน​โมน โหฒว โบ​อาด เญย เตีย . โบ​อาด เญย มา เห่ว ลา​หับ . โบ​อาด โหฒว โอ​เบด เญย เตีย . โอ​เบด เญย มา เห่ว ลู​เท . โอ​เบด โหฒว เจียด​ซี เญย เตีย .
40001006	เจียด​ซี โหฒว ดา​วิด ฮู่ง เญย เตีย . ดา​วิด ฮู่ง โหฒว ซา​โล​มอน เญย เตีย . ซา​โล​มอน เญย มา ฒิ่น ด่าง โหฒว อุ​ลี​ยา เญย เอ๊า .
40001007	ซา​โล​มอน โหฒว เล​โห​โบ​อัม เญย เตีย . เล​โห​โบ​อัม โหฒว อา​บี​ยา เญย เตีย . อา​บี​ยา โหฒว อา​สา เญย เตีย .
40001008	อา​สา โหฒว เย​โฮ​ซา​ฟัด เญย เตีย . เย​โฮ​ซา​ฟัด โหฒว โย​ลัม เญย เตีย . โย​ลัม โหฒว อุด​ซี​ยา เญย เตีย .
40001009	อุด​ซี​ยา โหฒว โย​ทาม เญย เตีย . โย​ทาม โหฒว อา​หัด เญย เตีย . อา​หัด โหฒว เฮ​เซ​คี​ยา เญย เตีย .
40001010	เฮ​เซ​คี​ยา โหฒว มะ​นัด​เส เญย เตีย . มะ​นัด​เส โหฒว อา​โมน เญย เตีย . อา​โมน โหฒว โย​สิ​ยา เญย เตีย .
40001011	โย​สิ​ยา โหฒว เย​โค​นี​ยา บัว มั์ว-ต่อย เญย เตีย . วั้ว หฒั่น ต๋อย หฒุ อิ​สะ​ลา​เอน เมี่ยน หฒุ ธ้าง มี่ง บา​บี​โลน เต่ย-ปูง .
40001012	หฒุ ธ้าง มี่ง ลิ์ว , ฆะฮ้า เย​โค​นี​ยา โหฒว เซ​อัน​ทิ​เอน เญย เตีย . เซ​อัน​ทิ​เอน โหฒว เส​ลุบ​บา​เบน เญย เตีย .
40001013	เส​ลุบ​บา​เบน โหฒว อา​บี​ยุด เญย เตีย . อา​บี​ยุด โหฒว เอ​ลี​ยา​คิม เญย เตีย . เอ​ลี​ยา​คิม โหฒว อา​ซอ เญย เตีย .
40001014	อา​ซอ โหฒว สา​โดก เญย เตีย . สา​โดก โหฒว อา​คิม เญย เตีย . อา​คิม โหฒว เอ​ลี​อูด เญย เตีย .
40001015	เอ​ลี​อูด โหฒว เอ​เล​อา​ซา เญย เตีย . เอ​เล​อา​ซา โหฒว มัด​ทาน เญย เตีย . มัด​ทาน โหฒว ยา​โค้บ เญย เตีย .
40001016	ยา​โค้บ โหฒว โย​เซ้บ เญย เตีย . โย​เซ้บ เซ มา​ลี​ยา เญย โหฆ . มา​ลี​ยา โหฒว เย​ซู เญย มา . เย​ซู ต้ง เมี่ยน เห่ว กี​ตู่ วั้ว เต้า .
40001017	ฮนั้ง หน่าย , เยียม อับ​ลา​ฮัม มี่ง เถา ดา​วิด ฮู่ง ม่าย เหฒียบ เฝย ต่อย เมี่ยน . แอ๋ง เยียม ดา​วิด ฮู่ง มี่ง เถา อิ​สะ​ลา​เอน เมี่ยน หฒุ กว๊าด มี่ง บา​บี​โลน เต่ย-ปูง ม่าย เหฒียบ เฝย ต่อย . แอ๋ง เยียม หฒุ กว๊าด มี่ง เญย เฒี่ยง โห่ เถา กี​ตู่ ธ้วด เสย วั้ว หฒั่น , ม่าย เหฒียบ เฝย ต่อย .
40001018	เย​ซู กี​ตู่ ธ้วด เสย เญย เจ๊า-โหล่ว เซ ฮนั้ง น้าย . เย​ซู เญย มา , บั๋ว เห่ว มา​ลี​ยา . โย​เซ้บ ก๊อง เฒี่ยง นิ่น หมี่ อ๊ะ . นิ่น บัว ไม้ แก้ง จวั่ง ต๋อง เปว๋ย เจี๋ย มป่า มา​ลี​ยา ม่าย ซิน อ๊ะ , เซ เยียม สีง ลี่ง เญย ชะ ต้าย .
40001019	นิ่น เญย โหฆ , โย​เซ้บ , เซ คู้ เมี่ยน หย่า ไม้ อ๋อย ปุน มา​ลี​ยา ตอง หฒวัง หฒุ ไญ้ . นิ่น ฯฒฯ เยียม เฮญี้ยว ฮนั้ม อ๋อย เป่ย เดี๊ย ถุย .
40001020	โย​เซ้บ เยียม เฮญี้ยว ฮนั้ง น้าย นอ ฮนั้ม . ม่าย เต้า เฒี้ยว เญย ฟิน-เมี่ยน ต้าย โป๋ เบ๋ย บั๋ว นิ่น , “ ดา​วิด เญย เฒ้ย-ฟุน , โย​เซ้บ อ้า ! ไม้ ตู๋ง กั้ม เหฑีย . กุ๊น หล่ง มา​ลี​ยา โหฒว เม่ย เญย เอ๊า อ๊ะ โอ่ . นิ่น ม่าย เจี๊ยน วั้ว นอม ซิน เซ สีง ลี่ง ปุน นิ่น ม่าย .
40001021	นิ่น อ๋อย ตุ๊ เต้า ตอน . เม่ย อ๋อย หฒุ เถง วั้ว เต้า ตอน ธ้วด บั๋ว เห่ว เย​ซู , เหว่ย หฒุ นิ่น อ๋อย เหฌียว นิ่น เญย แปะ ฝีง เล่ย ดุ๊ด นิ่น บัว เญย ฒุ์ย . ”
40001022	น้าย เต๋ย สี่ ธ้วด ต้าย เหว่ย ปุน ต๋อย เหฑ่ง ฒิ่น ด่าง เฒี้ยว หล่ง วั้ว เต้า โต่ว หว่า เมี่ยน ก๊อง เญย หว่า . นิ่น ก๊อง ,
40001023	“ ม่าย เต้า ไม้ หฑย่าว เจี๋ย ตอน เญย เซียะ , อ๋อย ม่าย นอม ซิน , ยู์ง ตุ๊ เต้า ตอน . นิ่น บัว อ๋อย ธ้วด บั๋ว เห่ว อี​มา​นู​เอน . ” ( เอ๋ย เล์ย เซ “ ทิน-ฮู่ง เหธา บัว เยียม . ” )
40001024	โย​เซ้บ เญีย ต้าย , นิ่น เอย เจี๊ยน เฒี้ยว เญย ฟิน-เมี่ยน บั๋ว เญย หว่า โหฒว , ฯฒฯ ต้อ มา​ลี​ยา ต้าย โหฒว นิ่น เญย เอ๊า อ๊ะ .
40001025	มป่า นิ่น บัว ไม้ นิด ต่อย เถา มา​ลี​ยา ตุ๊ น้าย เต้า ตอน ต้าย . โย​เซ้บ เถง วั้ว เต้า ตอน ธ้วด บั๋ว เห่ว เย​ซู .
40002001	เย​ซู ธ้วด เสย เยียม ยู​เดีย แซ้ง , เบด​เล​เฮม มู้ง วั้ว หฒั่น , ต๋อย หฒุ เฮ​โล้ด โหฒว ฮู่ง เตี๋ย . ฆะฮ้า ม่าย เต๋ย สัม เหฮลย เญย ต้ม ฟิน-แซง เยียม ตง ปูง ต้าย เถา เย​ลู​ซา​เลม ฒี่ง
40002002	หน่าย ก๋า , “ ธ้วด เสย ต้าย โหฒว ยิว​ไท เมี่ยน เญย ฮู่ง วั้ว เต้า กู้งว์า เยียม หาย ? เยีย บัว ปวัด นิ่น เญย เหฮลย เยียม ตง ปูง ธ้วด ฯฒฯ ต้าย ป๋าย นิ่น . ”
40002003	เฮ​โล้ด ฮู่ง หมวัง ไฮ์ น้าย เต๋ย หว่า นิ่น ฯฒฯ เฮญี้ยว ไม้ เฮ่น เหยียด เต๋ย . เยียม เย​ลู​ซา​เลม ฒี่ง เญย หฒวัง เมี่ยน เหยียด ฒู้ง หย่า เฮญี้ยว ไม้ เฮ่น เหฑ่ง .
40002004	เฮ​โล้ด ฯฒฯ เห่ว ยิว​ไท เมี่ยน เญย หฒวัง ไซ เมี่ยน เปย๊ย เหธา หฌาว เล์ย เญย ฟิน-แซง ต้าย ฑ่อย เยียม ฒุ้น ฯฒฯ หน่าย นิ่น บัว , “ โหฒว กี​ตู่ วั้ว เต้า อ๋อย ธ้วด เสย เยียม หาย ? ”
40002005	นิ่น บัว เตา , “ เยียม ยู​เดีย แซ้ง , เบด​เล​เฮม มู้ง , เหว่ย หฒุ โต่ว หว่า เมี่ยน ฮนั้ง น้าย นอ เฟี้ย ,
40002006	‘ ยู​ดา เต่ย-ปูง , เบด​เล​เฮม มู้ง อ้า ! เยียม ยู​ดา เต่ย-ปูง เญย ต้ม ฒี่ง , เม่ย ไม้ เฒ์ย เก้า ไฝ เจี๋ย . เหว่ย หฒุ ม่าย เต้า ต้ม เจียน อ๋อย เยียม เม่ย หน่าย ธ้วด ต้าย ต้อ เยีย เญย แปะ ฝีง , อิ​สะ​ลา​เอน เมี่ยน . ’ ”
40002007	เฮ​โล้ด ฯฒฯ เห่ว วั้ว เต๋ย สัม เหฮลย เญย ต้ม ฟิน-แซง ต้าย , ปี๋ง เจี๊ยน หลงๆ เญย หน่าย ก๋า , “ วั้ว นอม เหฮลย เฒี่ยง หาย ธ้วด ต้าย ? ”
40002008	หน่าย ลิ์ว , เฮ​โล้ด ฯฒฯ บั๋ว นิ่น บัว มี่ง เบด​เล​เฮม มู้ง . นิ่น ก๊อง , “ เม่ย บัว กุ๊น มี่ง เบด​เล​เฮม มู้ง หลงๆ เญย ล์อ วั้ว เต้า ฝุเจว๊ย . ล์อ ปวัด , หฑวน ต้าย บั๋ว เยีย , เยีย ฯฒฯ ไฮ่ มี่ง ป๋าย นิ่น . ”
40002009	หมวัง ฮู่ง เตี๋ย ก๊อง ลิ์ว , วั้ว เต๋ย ต้ม ฟิน-แซง ฯฒฯ ธ้วด เจ๊า มี่ง อ๊ะ . ฒิ่น ด่าง เยียม ตง ปูง ปวัด ธ้วด วั้ว นอม เหฮลย มี่ง ด่าง นิ่น บัว . มี่ง เถา ฝุเจว๊ย เยียม วั้ว นอม ต๋อง กู้ หงว่าย ฯฒฯ ตี้ง เจี๊ยน วั้ว .
40002010	ต้ม ฟิน-แซง ปวัด วั้ว นอม เหฮลย ฯฒฯ เฌียน-โย่ว ออน-เหลาะ ไห่ .
40002011	เปียะ เปย๊า มี่ง , ปวัด วั้ว เต้า ฝุเจว๊ย เหธา นิ่น เญย มา , มา​ลี​ยา , ฯฒฯ เกว่ย เหฌี่ย เดา ป๋าย วั้ว เต้า ฝุเจว๊ย . นิ่น บัว เฒาะ นิ่น บัว ต้อ ต้าย เญย ฒี่ง เหญ่ย ธ้วด ต้าย ฝ่ง ห่อ ปุน นิ่น . ม่าย เจียม เหธา อี หญู่ง ดาง เญย เดี๋ยง-ฒูง เห่ว มู​หย่อ เหธา ฟาน​เกน​เซน .
40002012	ทิน-ฮู่ง โป๋ เบ๋ย บั๋ว วั้ว เต๋ย ต้ม ฟิน-แซง ไม้ ตู๋ง หฑวน เฮ​โล้ด วั้ว . นิ่น บัว ฯฒฯ ยั่ง กั้น ติ้ว เจ๊า หฑวน นิ่น บัว เญย เต่ย-ปูง .
40002013	วั้ว เต๋ย ต้ม ฟิน-แซง หฑวน หมี่ อ๊ะ . ม่าย เต้า เฒี้ยว เญย ฟิน-เมี่ยน โป๋ เบ๋ย บั๋ว โย​เซ้บ , “ เจี์ย ซิน ต้าย , ต้อ เจี๊ยน ฝุเจว๊ย เหธา นิ่น เญย มา เปย๋า มี่ง อี​ยิบ เต่ย-ปูง . อ๋อย หฒุ เยียม วั้ว ฒั้ว เถา เยีย บั๋ว เม่ย , เหว่ย หฒุ เฮ​โล้ด อ๋อย ล์อ น้าย เต้า ฝุเจว๊ย ไต๋ . ”
40002014	โย​เซ้บ ฯฒฯ เจี์ย ซิน ต้าย , ลู่ง ม์วน หฒั่น ต้อ เจี๊ยน วั้ว เต้า ฝุเจว๊ย เหธา ฝุเจว๊ย เญย มา เปย๋า มี่ง อี​ยิบ เต่ย-ปูง ,
40002015	เยียม วั้ว ฒั้ว เถา เฮ​โล้ด ไต่ มี่ง . ฮนั้ง หน่าย ธ้วด ต้าย เหว่ย ปุน ต๋อย เหฑ่ง เฒี้ยว หล่ง โต่ว หว่า เมี่ยน ก๊อง เญย หว่า . นิ่น ก๊อง , “ เยีย เห่ว เยีย เญย ตอน เยียม อี​ยิบ เต่ย-ปูง ธ้วด ต้าย . ”
40002016	เฮ​โล้ด ฮู่ง ฮิ้ว ตุ๊ วั้ว เต๋ย ต้ม ฟิน-แซง ดั๊ว นิ่น , นิ่น ฯฒฯ เฉีย เจี์ย ! ไห่ . นิ่น เหฌี่ย หลี่ง ไต๋ เหฑ่ง เบด​เล​เฮม มู้ง เหธา ฮวีง หฑวน เญย ต๋อง วั้ว เต๋ย อี หฮญัง กะเดี๊ย แหมง เญย กู้งว์า-ตอน . เฮ​โล้ด ฮนั้ง น้าย นอ ไต๋ น้าย เต๋ย ฝุเจว๊ย เอย นิ่น หน่าย สัม เหฮลย เญย ต้ม ฟิน-แซง ปวัด เหฮลย ธ้วด เญย เฒี่ยง โห่ ฝุน ต้าย .
40002017	น้าย เต๋ย สี่ ธ้วด ต้าย ต๋อย เหฑ่ง วั้ว เต้า โต่ว หว่า เมี่ยน , เย​เล​มี , เญย หว่า . เย​เล​มี ก๊อง ,
40002018	“ ไฮ์ เมี่ยน เยียม วั้ว ลา​มา ฒี่ง เบี้ยวๆ ปู๋ง-ซีง ปู๋ง-เฉีย เญย เญี้ยม . ลา​เซน เญี้ยม นิ่น เญย ฝุเจว๊ย , นิ่น หย่า ไม้ หล่ง หาย เต้า เถง นิ่น ไจ๊ เฑ่า , เหว่ย หฒุ นิ่น เญย ฝุเจว๊ย ไต่ หมี่ อ๊ะ . ”
40002019	เฮ​โล้ด ฮู่ง ไต่ หมี่ อ๊ะ . เยียม อี​ยิบ เต่ย-ปูง ม่าย เต้า เฒี้ยว เญย ฟิน-เมี่ยน ต้าย โป๋ เบ๋ย โย​เซ้บ .
40002020	ฟิน-เมี่ยน ก๊อง , “ เจี์ย ซิน ต้าย , ต้อ วั้ว เต้า ฝุเจว๊ย เหธา เจี๊ยน ฝุเจว๊ย เญย มา หฑวน อิ​สะ​ลา​เอน เต่ย-ปูง อ๊ะ โอ่ . เหว่ย หฒุ อ๋อย ห่อย น้าย เต้า ฝุเจว๊ย เญย แหม่ง วั้ว เต๋ย ไต่ เหฑ่ง หมี่ อ๊ะ . ”
40002021	โย​เซ้บ ฯฒฯ เจี์ย ซิน ต้อ เจี๊ยน ฝุเจว๊ย เหธา ฝุเจว๊ย เญย มา หฑวน อิ​สะ​ลา​เอน เต่ย-ปูง อ๊ะ .
40002022	มป่า ไฮ์ ก๊อง อาน​เค​ลา​อัด หฑิบ นิ่น เญย เตีย , เฮ​โล้ด , โหฒว ยู​เดีย แซ้ง เญย ฮู่ง , โย​เซ้บ ฯฒฯ กั้ม เหฑีย ไม้ มี่ง วั้ว อ๊ะ . ทิน-ฮู่ง หย่า โป๋ เบ๋ย ต๊น โย​เซ้บ , โย​เซ้บ บัว ฯฒฯ มี่ง กา​ลิ​ลี แซ้ง ,
40002023	เยียม นอม มู้ง บั๋ว เห่ว นา​ซา​เล้ด . น้าย เต๋ย เจ๊า ธ้วด ต้าย ต๋อย เหฑ่ง โต่ว หว่า เมี่ยน เญย หว่า . วั้ว เต๋ย โต่ว หว่า เมี่ยน ก๊อง , “ เมี่ยน อ๋อย เห่ว นิ่น โหฒว นา​ซา​เล้ด เมี่ยน . ”
40003001	เฒี่ยง โห่ เถา , เถง เมี่ยน เจี๋ย ววม เญย เล์ย วั้ว เต้า โย​ฮัน มี่ง วั้ว ยู​เดีย เต่ย-ปูง-ฮวาง ฒุ่น โต์ .
40003002	นิ่น ก๊อง , “ อ๋อย หฒุ ก๊อย เฮญี้ยว กวั่ง เม่ย บัว เญย ฒุ์ย , เหว่ย หฒุ ทิน-ฮู่ง ต้าย โหฒว เฒี้ยว กุ๊น เมี่ยน เญย เฒี่ยง โห่ เถา ฟัด อ๊ะ . ”
40003003	โต่ว หว่า เมี่ยน , อิ​สะ​ยา , ก๊อง เญย , เซ ต้ง น้าย เต้า โย​ฮัน อ๊ะ . อิ​สะ​ยา ก๊อง , “ ม่าย ล่าน เมี่ยน เยียม เต่ย-ปูง-ฮวาง เห่ว เจี๊ยน ก๊อง , ‘ อ๋อย หฒุ หลิ่ว เล์ย เฒี้ยว เญย เจ๊า . นิ่น เญย เจ๊า อ๋อย หฒุ คอย หฒะ เญย . ’ ”
40003004	โย​ฮัน ฒุ เญย ลุย-โหว หล่ง ล่อ ท่อ เปยย ดั๊ด ต้าย , หย่า หล่ง ด๊บ-ฮลาง ไซ เจี๊ยน จ๊าย . นิ่น หญั่น เญย กะน้าย เซ จ๊บ-เหญ่ย เหธา หล่ม เญย เมว์ย-ต้อง .
40003005	เมี่ยน เยียม เย​ลู​ซา​เลม ฒี่ง เหธา ก๋อม ยู​เดีย แซ้ง เหธา จอ​แดน ด้าย เฮลน เหยียด ฒู้ง ห่อง หฒั่ง เญย ต๋อง , ธ้วด มี่ง ล์อ โย​ฮัน .
40003006	นิ่น บัว เหญี่ยม นิ่น บัว เญย ฒุ์ย , โย​ฮัน ฯฒฯ เยียม วั้ว จอ​แดน ด้าย เถง นิ่น บัว เจี๋ย ววม เญย เล์ย .
40003007	โย​ฮัน ปวัด ฟา​ลิ​สี เมี่ยน เหธา สะ​ดู​สี เมี่ยน ธั้ม เญย ต้าย ล์อ นิ่น , อ๋อย เจี๋ย ววม เญย เล์ย ฯฒฯ ก๊อง นิ่น บัว . นิ่น ก๊อง , “ เม่ย บัว หน่าย ดุย นาง-โตะ เญย ป๊วน อ้า ! ทิน-ฮู่ง ตี่ง ฒุ์ย เญย เฒี่ยง โห่ อ๋อย เถา . หาย เต้า ขวิน เม่ย บัว เปย๋า ดุ๊ด ?
40003008	เม่ย บัว โหฒว สี่ อ๋อย หฒุ ปุน ธีง เม่ย บัว ก๊อย เฮญี้ยว กวั่ง ฒุ์ย .
40003009	หย่า ไม้ ตู๋ง เยียม เฮญี้ยว ฮนั้ม , ‘ เยีย บัว ม่าย อับ​ลา​ฮัม โหฒว เยีย บัว เญย อง-ถาย . ’ เยีย บั๋ว เม่ย บัว , ทิน-ฮู่ง ฒู้ง ไฮ่ เฒาะ น้าย เต๋ย หละเปย๊ย โหฒว เป๋น อับ​ลา​ฮัม เญย เฒ้ย-ฟุน . ’
40003010	อี้ หฒั่น เบ่น เหฒียง โป๊ว , ฒู้ง อัน เจี๊ยน เดี๋ยง-กอน . หาย ติ้ว เดี๋ยง เฒี่ยง เปี๊ยว ไม้ คู้ , อ๋อย หฒุ ก๋อย กวั่ง ปั๊ว โต์ว มี่ง .
40003011	“ เยีย หล่ง ววม เถง เม่ย บัว เจี๋ย เล์ย , ปุน ธีง เม่ย บัว ก๊อย เฮญี้ยว กวั่ง ฒุ์ย . มป่า เยีย ต้าย ด่าง , แอ๋ง ม่าย เต้า ฆะฮ้า ต้าย . นิ่น โหฒว เก้า โฮล เยีย . เยีย ฒู้ง ไม้ ผุย เถง นิ่น เหฮนง เฮ่ . นิ่น อ๋อย หล่ง สีง ลี่ง หย่า หล่ง โต์ว เถง เม่ย บัว เจี๋ย เล์ย .
40003012	นิ่น เญย ปั์ว นั้น เจี๊ยน กะน้าย-เธ้น , อ๋อย เฝียว เหฑ่ง นิ่น เญย เบ๊าะ เบย้า เธี้ยง หย่า เซียว นิ่น เญย เบย้า ตั๊บ ลั์ม . มป่า ธุ-เหมา นิ่น อ๋อย หล่ง เหยียด ลิ์ว ไม้ ไฮ่ ไต่ เญย โต์ว ปั๊ว เจี๊ยน . ”
40003013	วั้ว หฒั่น เย​ซู เยียม กา​ลิ​ลี มี่ง จอ​แดน ด้าย , อ๋อย โย​ฮัน เถง นิ่น เจี๋ย ววม เญย เล์ย .
40003014	มป่า โย​ฮัน อ๋อย เย​ซู ก๊อย หฒะเอ๋ย , นิ่น ฯฒฯ ก๊อง , “ หอบ หฒุ เม่ย เถง เยีย เจี๋ย เล์ย , มป่า เม่ย ต้าย ล์อ เยีย ? ”
40003015	เย​ซู เตา โย​ฮัน , “ เม่ย กุ๊น เถง เยีย อ๊ะ . บัว ฮนั้ง น้าย โหฒว , เซ โหฒว ตุ๊ หอบ เหฑ่ง เอย ทิน-ฮู่ง อ๋อย บัว โหฒว เญย . ” โย​ฮัน ฯฒฯ เถง อ๊ะ .
40003016	เย​ซู เจี๋ย เล์ย เยียม ววม เยี้ยด ธ้วด ต้าย วั้ว หฒั่น , ลู่ง ฯฒฯ ฆอย . เย​ซู ปวัด ทิน-ฮู่ง เญย สีง ลี่ง เหฌี่ย ต้าย ฮนั้ง เหนาะ โฆ นอ , หย่า หฑบ เจี๊ยน นิ่น .
40003017	ม่าย เฉีย เยียม กู้ หงว่าย ลู่ง ก๊อง , “ น้าย เซ เยีย เญย ตอน - ฮนั้ม . เยีย หฒะเก้ง อะเฮน้ย ไห่ นิ่น . ”
40004001	เย​ซู เจี๋ย ลิ์ว ววม เญย เล์ย , สีง ลี่ง ฯฒฯ ต้อ นิ่น มี่ง เต่ย-ปูง-ฮวาง หฒุ เมี้ยน เญย ฮู่ง เสย .
40004002	เฝย เหฒียบ ฮนอย เฝย เหฒียบ ม์วน เย​ซู เฒย ไม้ หญั่น หาย หญู่ง , เฮญี้ยว ฯฒฯ เซีย อ๊ะ .
40004003	เมี้ยน เญย ฮู่ง ฯฒฯ ต้าย ล์อ นิ่น หย่า ก๊อง , “ เม่ย หฒะเก้ง ทิน-ฮู่ง เญย ตอน นอ , เห่ว น้าย เต๋ย หละเปย๊ย เป๋น ฌั้ว ต้าย ม่าะ ! ”
40004004	เย​ซู เตา , “ กีง-โซว เฟี้ย เจี๊ยน ก๊อง , ‘ เมี่ยน ไม้ เฒ์ย ขูง เขา หญั่น ฮบ ยู์ง แหม่ง ฮนั้ง , มป่า อ๋อย หฒุ เขา ทิน-ฮู่ง ก๊อง เญย โจ๋วๆ หว่า . ’ ”
40004005	เมี้ยน เญย ฮู่ง ฯฒฯ ต้อ เย​ซู มี่ง ธีง-เหฑ่ง เญย ฒี่ง , เย​ลู​ซา​เลม , ปุน นิ่น เยียม หฒั่ง ทิน-ฮู่ง เญย เปย๊า ฮลัง เจี๋ย เญย ต๋อง ,
40004006	ก๊อง บั๋ว นิ่น , “ เม่ย หฒะเก้ง ทิน-ฮู่ง เญย ตอน นอ , ปิว เหฌี่ย ก๋า . เหว่ย หฒุ กีง-โซว เฟี้ย เจี๊ยน ก๊อง , ‘ ทิน-ฮู่ง อ๋อย พ้าย นิ่น เญย ฟิน-เมี่ยน โก๋ว เจี๊ยน เม่ย . นิ่น บัว ฯฒฯ หล่ง ปั์ว โป้ว เจี๊ยน เม่ย , ไม้ ปุน เม่ย เญย เหฒา ฒง หฒุ หละเปย๊ย . ’ ”
40004007	เย​ซู เตา , “ มป่า กีง-โซว หย่า เฟี้ย เจี๊ยน ก๊อง , ‘ ไม้ ตู๋ง เสย เฒี้ยว , เม่ย เญย ทิน-ฮู่ง . ’ ”
40004008	เมี้ยน เญย ฮู่ง แอ๋ง ต้อ เย​ซู ฝาว นอม ฮลัง ไห่ เญย บง , ปุน นิ่น หมั่ง ลู่ง เดี๊ย หม่าน กั๊วะ หย่า หมั่ง หม่าน กั๊วะ เญย ฌัง-หล่าง .
40004009	เมี้ยน เญย ฮู่ง ก๊อง , “ สี ก๊อง เม่ย เกว่ย เหฌี่ย ป๋าย เยีย , เยีย ฯฒฯ เฒาะ น้าย เต๋ย เหยียด ฒู้ง ปุน เม่ย . ”
40004010	เย​ซู ฯฒฯ เตา , “ ซา​ตาน อ้า ! เปย๋า ฆอย ม่าะ ! กีง-โซว เฟี้ย เจี๊ยน ก๊อง , ‘ อ๋อย หฒุ ป๋าย เฒี้ยว , เม่ย เญย ทิน-ฮู่ง . ขูง อ๋อย หฒุ ฟู-สู นิ่น ดุ เต้า ฮนั้ง . ’ ”
40004011	เมี้ยน เญย ฮู่ง เฒียง หน่าย เล่ย ฆอย เย​ซู หมี่ อ๊ะ . ฟิน-เมี่ยน ฯฒฯ ต้าย หลิ่ว เล์ย เย​ซู .
40004012	เย​ซู ไฮ์ ก๊อง โย​ฮัน หฒุ หววน โล่ , นิ่น ฯฒฯ มี่ง กา​ลิ​ลี แซ้ง หมี่ อ๊ะ .
40004013	เย​ซู ไม้ เยียม นา​ซา​เล้ด มู้ง , นิ่น มี่ง เยียม คา​เป​นา​อุม มู้ง , กา​ลิ​ลี ค้อย-ตอน เฮลน , เส​บู​ลุน เหธา นับ​ทา​ลี เต่ย เญย กั๊บ-จ๋าย ต๋อง .
40004014	ฮนั้ง หน่าย ธ้วด ต้าย เซ เหว่ย ปุน ฒิ่น ด่าง เถง ทิน-ฮู่ง โต่ว หว่า วั้ว เต้า อิ​สะ​ยา เญย หว่า ต๋อย เหฑ่ง .
40004015	อิ​สะ​ยา ก๊อง , “ เส​บู​ลุน เหธา นับ​ทา​ลี เต่ย , เยียม วั้ว หง่าน หฒิ จอ​แดน ด้าย , ต้ง มี่ง ค้อย วั้ว ติ้ว เจ๊า , เซ จั๋น เยียม เญย เต่ย-ปูง , กา​ลิ​ลี .
40004016	เยียม หฮมวัง กะญั์ว เญย แปะ ฝีง , ฒู้ง ตุ๊ ปวัด ต้ม ฌัง . เยียม หฒุ ไต่ เญย ต้ง ลิ่น กะญั์ว วั้ว เต๋ย , ม่าย ฌัง ธ้วด ต้าย หฒิว เจี๊ยน นิ่น บัว . ”
40004017	ยั่ง น้าย มี่ง เย​ซู เจี์ย กอน ฒุ่น โต์ . นิ่น ก๊อง , “ อ๋อย หฒุ ก๊อย เฮญี้ยว กวั่ง ฒุ์ย . ทิน-ฮู่ง ต้าย โหฒว เฒี้ยว กุ๊น เมี่ยน เญย ฮนอย เถา ฟัด อ๊ะ . ”
40004018	เย​ซู ยั่ง เจ๊า กัน กา​ลิ​ลี ค้อย-ตอน เฮลน มี่ง , ปวัด ม่าย อี มั์ว-ตอน . นิ่น บัว โหฒว เฒาะ เบย์า เญย เมี่ยน , เยียม วั้ว ค้อย ป์อง เบย์า . ม่าย เต้า เห่ว ซี​โมน , แอ๋ง ม่าย นอม บั๋ว เห่ว ปี​เต , เหธา เจี๊ยน นิ่น เญย โย์ว , อัน​ดา​ลู .
40004019	เย​ซู บั๋ว นิ่น บัว , “ เม่ย บัว ต้าย กัน เยีย โอ่ . เยีย อ๋อย หฌาว เม่ย บัว ล์อ เมี่ยน , ฮนั้ง อี้ หฒั่น เม่ย บัว ล์อ เบย์า นอ . ”
40004020	นิ่น บัว เลี่ยม เฒ่ย กวั่ง นิ่น บัว เญย มู์ง กัน เจี๊ยน เย​ซู มี่ง อ๊ะ .
40004021	เย​ซู เจี๋ย มี่ง เต๋ย แอ๋ง ปวัด เส​เบ​ดี เญย อี เต้า ตอน , ยา​กอบ เหธา โย​ฮัน . น้าย เต๋ย อี มั์ว เหธา นิ่น บัว เญย เตีย เยียม วั้ว ฑั้ง หลิ่ว เล์ย มู์ง . เย​ซู เห่ว นิ่น บัว ต้าย .
40004022	นิ่น บัว เลี่ยม เฒ่ย กวั่ง เจี๊ยน นิ่น บัว เญย เตีย , กวั่ง เจี๊ยน ฑั้ง , กัน เย​ซู มี่ง อ๊ะ .
40004023	เย​ซู มี่ง ก๋อม กา​ลิ​ลี แซ้ง , เยียม นิ่น บัว เญย หวุ่ย ต้อง หฌาว เมี่ยน , หย่า ฒุ่น ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน . นิ่น หย่า หฒ่อ หลง หฒวัง เมี่ยน เญย หญู่งๆ แป่ง .
40004024	เย​ซู เญย เม่ง เต้า ซีง ปวั๊ง ซี​เลีย เต่ย-ปูง . เมี่ยน ฯฒฯ ต้อ เหยียด ฒู้ง แป่ง เมี่ยน ต้าย ล์อ เย​ซู , เซ ต้อ ปุ๊ด หญู่งๆ แป่ง เหธา หฒุ เตี๊ย มุน เญย , หฒุ เมี้ยน มัวะ เญย , ปุ๊ด ตู์ง-ดิน เญย , เหธา ปุ๊ด แป่ง-ไบ เญย เมี่ยน ต้าย . เย​ซู หย่า หฒ่อ หลง นิ่น บัว .
40004025	เมี่ยน ธั้ม ไห่ กัน เจี๊ยน เย​ซู มี่ง . ม่าย เต๋ย เยียม กา​ลิ​ลี แซ้ง , ม่าย เต๋ย เยียม โท้ด​บุ​ลี แซ้ง , ม่าย เต๋ย เยียม เย​ลู​ซา​เลม ฒี่ง , ม่าย เต๋ย เยียม ยู​เดีย แซ้ง , แอ๋ง ม่าย เต๋ย เยียม จอ​แดน ด้าย เญย ตง ปูง แหมง กัน เจี๊ยน เย​ซู มี่ง .
40005001	เย​ซู ปวัด เมี่ยน ด่ง หน่าย ธั้ม , นิ่น ฯฒฯ ฝาว นอม บง มี่ง เฒว์ย เจี๊ยน . นิ่น เญย ไซ-ก๋อ บัว หย่า ต้าย เยียม ฒุ้น .
40005002	เย​ซู ฯฒฯ เจี์ย กอน หฌาว นิ่น บัว . นิ่น ก๊อง ,
40005003	“ กั้น ฮิ้ว ตุ๊ กั้น เฉียม หฒุ ทิน-ฮู่ง วั้ว เต๋ย , ม่าย เฌียน-โย่ว อ๊ะ , เหว่ย หฒุ ม่าย ทิน-ฮู่ง โหฒว เฒี้ยว กุ๊น นิ่น บัว .
40005004	ม่าย โยว-เฑ่า วั้ว เต๋ย , ม่าย เฌียน-โย่ว อ๊ะ , เหว่ย หฒุ ทิน-ฮู่ง อ๋อย เถง ไจ๊ โยว-เฑ่า .
40005005	เฮญี้ยว ส่วน วั้ว เต๋ย , ม่าย เฌียน-โย่ว อ๊ะ , เหว่ย หฒุ ทิน-ฮู่ง แล์ง ปุน เญย , นิ่น บัว อ๋อย ตุ๊ ฒิบ เหฑ่ง .
40005006	หง่อ อ๋อย โหฒว หอบ ทิน-ฮู่ง เญย เฮญี้ยว วั้ว เต๋ย , ม่าย เฌียน-โย่ว อ๊ะ , เหว่ย หฒุ ทิน-ฮู่ง อ๋อย ปุน นิ่น บัว ตุ๊ ปวั๊ง เอ๋ย .
40005007	ค้อ-เลี่ยน เมี่ยน วั้ว เต๋ย , ม่าย เฌียน-โย่ว อ๊ะ , เหว่ย หฒุ ทิน-ฮู่ง อ๋อย ค้อ-เลี่ยน นิ่น บัว .
40005008	ม่าย ธีง-เหฑ่ง เญย เฮญี้ยว วั้ว เต๋ย , ม่าย เฌียน-โย่ว อ๊ะ , เหว่ย หฒุ นิ่น บัว อ๋อย ตุ๊ ปวัด ทิน-ฮู่ง .
40005009	ขวิน อี ปูง เมี่ยน หอบ เฮญี้ยว ต้าย ม่าย แป้ง ออน วั้ว เต๋ย , ม่าย เฌียน-โย่ว อ๊ะ , เหว่ย หฒุ ทิน-ฮู่ง อ๋อย เหญี่ยม นิ่น บัว โหฒว นิ่น เญย น่าม โญ์ว .
40005010	เหว่ย โหฒว เอย ทิน-ฮู่ง เญย เอ๋ย หฒุ เมี่ยน โหฒว โตะ วั้ว เต๋ย , ม่าย เฌียน-โย่ว อ๊ะ , เหว่ย หฒุ ม่าย ทิน-ฮู่ง โหฒว นิ่น บัว เญย เฒี้ยว กุ๊น นิ่น บัว .
40005011	“ เม่ย บัว เหว่ย เยีย หฒุ เมี่ยน ก๊อง โตะ , โหฒว โตะ , หฒุ เมี่ยน ก๊อง หญู่งๆ หว่าย เญย เจ๊า , เม่ย บัว ฯฒฯ ม่าย เฌียน-โย่ว อ๊ะ .
40005012	อ๋อย หฒุ เฌียน-โย่ว อะเฮน้ย เหว่ย หฒุ เยียม วั้ว ทิน-ต้อง ม่าย ต้ม ฒี่ง เหญ่ย อ๋อย ปุน เม่ย บัว . ฒิ่น ด่าง โต่ว หว่า เมี่ยน ฟี่ ฮนั้ง เญย หฒุ เมี่ยน โหฒว โตะ .
40005013	“ เม่ย บัว เซ ฮนั้ง เฑ้า เหว่ย เยียม ป้าม เมี่ยน บุด๋ง . มป่า สี ก๊อง เฑ้า เญย เหมวย ถุย ฒ้าม มี่ง , ฮนั้ง หาย นอ หน่อย ตุ๊ แอ๋ง ฑ่าย ต้าย ? น้าย เต๋ย เฑ้า ไม้ ลั่ม หล่ง อ๊ะ . อ๋อย หฒุ โต๋ กวั่ง ปุน เมี่ยน ธ้าย ฮนั้ง .
40005014	“ เม่ย บัว เซ ฮนั้ง ฌัง เหว่ย หฒิว ลู่ง เดี๊ย เมี่ยน . เหยียด นอม ฒี่ง เยียม วั้ว บง-นี้ง ไม้ ไฮ่ ปี๋ง ไม้ เบว์ย เมี่ยน .
40005015	หย่า ไม้ ม่าย เมี่ยน เตี๊ยม เหฒียะ ตัง ต้าย , เฒาะ ท้ง ฆบ เจี๊ยน . ตัง มต้าย ตน ตัง เญย ป้าย หฒิว ฌัง เหยียด เปย๊า เมี่ยน .
40005016	เม่ย บัว หย่า อ๋อย หฒุ ฮนั้ง ตัง นอ , หฒิว ลู่ง เดี๊ย เมี่ยน . ฮนั้ง หน่าย , นิ่น บัว ตุ๊ ปวัด เม่ย บัว โหฒว เญย คู้ สี่ ฯฒฯ ท่าย เม่ย บัว เญย ทิน-ต้อง เตี๋ย .
40005017	“ ไม้ ตู๋ง ฮนั้ม เยีย ต้าย กวั่ง โม​เซ เญย เล์ย-หลัด เหธา ทิน-ฮู่ง เญย โต่ว หว่า เมี่ยน หฌาว เญย หว่า . เยีย ไม้ เฒ์ย ต้าย กวั่ง . เยีย ต้าย เหว่ย ปุน เหยียด ฒู้ง ธ้วด ต้าย เฒียน .
40005018	“ เยีย ก๊อง เฒียน บั๋ว เม่ย บัว , ม่าย ลู่ง เหธา เดา หธ่อ เยียม เจี๊ยน เญย เฒี่ยง โห่ , เล์ย-หลัด เญย เหยียด ติ๊ม เหยียด แหวะ หฑั่ง ฒู้ง ไม้ ไฮ่ ด๊อด . ฒั้ว เถา หญู่งๆ ตุ้น ยุ่น เหฑ่ง .
40005019	“ ฮนั้ง หน่าย , หาย เต้า ป์าม เลี่ยม ไฝ เจี๋ย วั้ว ติ้ว เล์ย , แอ๋ง หฌาว เมี่ยน ฟี่ ฮนั้ง เญย ป์าม , วั้ว เต้า เยียม ทิน-ฮู่ง เญย กั๊วะ หฒุ โหฒว เก้า ไฝ เจี๋ย . มป่า หาย เต้า หมวัง เหฑ่ง เล์ย , แอ๋ง หฌาว เมี่ยน ฟี่ ฮนั้ง เญย โหฒว , วั้ว เต้า เยียม ทิน-ฮู่ง เญย กั๊วะ ตุ๊ โหฒว โฮล .
40005020	เยีย ฯฒฯ บั๋ว เม่ย บัว , เม่ย บัว อ๋อย หฒุ กัน ทิน-ฮู่ง เก้า หลง หฌาว เล์ย เญย ฟิน-แซง เหธา ฟา​ลิ​สี เมี่ยน . ไม้ เฒย แอ๊ะ , เม่ย บัว ฒู้ง ไม้ ตุ๊ เปียะ ทิน-ฮู่ง เญย กั๊วะ .
40005021	“ โล์-ฮนอย หฌาว เมี่ยน น้าย เต๋ย หว่า เม่ย บัว ไฮ์ เจี๋ย เญย , ‘ ไม้ ตู๋ง ไต๋ เมี่ยน . หาย เต้า ไต๋ เมี่ยน อ๋อย หฒุ ตี่ง ฒุ์ย . ’
40005022	มป่า เยีย บั๋ว เม่ย บัว , หาย เต้า เฉีย เจี์ย นิ่น เญย ก๋อ-โย์ว , ฒู้ง หฒุ เซี้ยม ฒุ์ย อ๊ะ . หาย เต้า เหม นิ่น เญย ก๋อ-โย์ว , ‘ กะน้าย-หฮงง อ้า ! ’ วั้ว เต้า หฒุ ต้อ มี่ง กุ๊น สี่ หวุ่ย เซี้ยม ฒุ์ย . หาย เต้า เหม นิ่น เญย ก๋อ-โย์ว , ‘ กะน้าย-บัว พิ , ’ กั้ม เหฑีย วั้ว เต้า หฒี่ ตุ๊ ด๊อด เต่ย หญัวะ เญย โต์ว .
40005023	“ ฮนั้ง น้าย นอ , สี ก๊อง เม่ย ต้อ กะน้าย มี่ง เหฒี่ย-ต้อง อ๋อย เหฒี่ย ปุน ทิน-ฮู่ง , มป่า เถา วั้ว จั๋ง หฒุ เม่ย เญย ก๋อ-โย์ว ม่าย หาย หญู่ง เหธา เม่ย ไม้ หอบ ,
40005024	อ๋อย หฒุ เฒาะ เม่ย ต้อ มี่ง เญย กะน้าย อัน เจี๊ยน เหฒี่ย-ต้อง กะเฮลน , มี่ง เหธา เม่ย เญย ก๋อ-โย์ว ก๊อง หอบ . ก๊อง ซูง ลิ์ว หธีง ต้าย เฒาะ เม่ย เญย กะน้าย เหฒี่ย ปุน ทิน-ฮู่ง .
40005025	“ ก๊อง ฮนั้ง ม่าย เมี่ยน โก๋ เม่ย , ต้อ เม่ย มี่ง วั้ว สี่ ต้อง , เม่ย เหธา นิ่น มี่ง ไม้ แก้ง เถา สี่ ต้อง , อ๋อย หฒุ เหธา นิ่น ก๊อง หอบ . ฒั้ว เถา สี่ ต้อง , เหฑีย นิ่น อ๋อย เฒาะ เม่ย จิว ปุน เซี้ยม ฒุ์ย เจียน . เซี้ยม ฒุ์ย เจียน แอ๋ง เฒาะ เม่ย จิว ปุน ฮู่ง แปง . เม่ย ฯฒฯ หฒุ หววน เจี๊ยน โล่ อ๊ะ .
40005026	เยีย ก๊อง เฒียน บั๋ว เม่ย , เม่ย อ๋อย หฒุ หววน เจี๊ยน โล่ ฒั้ว เถา เม่ย จ๊าว ซูง เหฑ่ง , ไม้ ธา เหยียด นอม ต้ง ฒิ่น เญย แฒะ หธีง ตุ๊ ธ้วด .
40005027	“ เม่ย บัว ไฮ์ เจี๋ย โล์-ฮนอย หฌาว เมี่ยน น้าย เต๋ย หว่า , ‘ ไม้ ตู๋ง เหฮยียน เอ๊า เหฮยียน โหฆ . ’
40005028	มป่า อี้ หฒั่น เยีย บั๋ว เม่ย บัว , หาย เต้า ปวัด เต้า มเซียะ ตอน หย่า ไฮ์ หั่น , เซ ต๋อง เยียม เฮญี้ยว เหฮยียน ลิ์ว อ๊ะ .
40005029	ฮนั้ง หน่าย , สี ก๊อง เม่ย เญย บย่าว ปูง มฒีง ดั๊ว เม่ย ป์าม ฒุ์ย , อ๋อย หฒุ เกว๋ย กวั่ง . เม่ย เญย ซิน หว่าย ฝัง หธ่อ เก้า หลง เม่ย เญย เฒี่ยง ซิน หฒุ ด๊อด เต่ย หญัวะ .
40005030	ก๊อง ฮนั้ง เม่ย เญย บย่าว เจี๊ยะ ปั์ว ปุน เม่ย ป์าม ฒุ์ย , อ๋อย หฒุ ฮงะ กวั่ง . โหฒะ เจี๊ยะ ปั์ว หธ่อ เก้า หลง เม่ย เญย เฒี่ยง ซิน หฒุ ด๊อด เต่ย หญัวะ .
40005031	“ แอ๋ง ม่าย โจ๋ว หว่า ก๊อง , ‘ หาย เต้า เล่ย นิ่น เญย เอ๊า อ๋อย หฒุ เฟี้ย เฒ้ย เล่ย ไธ โซว ปุน เจี๊ยน นิ่น . ’
40005032	มป่า อี้ หฒั่น เยีย บั๋ว เม่ย บัว , หาย เต้า เล่ย นิ่น เญย เอ๊า หย่า ไม้ เฒ์ย หลาย นิ่น เญย เอ๊า เหฮยียน โหฆ , วั้ว เต้า เอ๊า แอ๋ง มี่ง หล่ง เซียง-โหฆ , วั้ว เต้า โล์-โหฆ โหฒว ปุน นิ่น เญย เอ๊า เป๋น เหฮยียน โหฆ เญย เมี่ยน . นิ่น หล่ง วั้ว เต้า เซียง-โหฆ หย่า เป๋น เหฮยียน เอ๊า เญย เมี่ยน อ๊ะ .
40005033	“ โล์-ฮนอย หฌาว เมี่ยน น้าย เต๋ย หว่า เม่ย บัว หย่า ไฮ์ หมี่ อ๊ะ . หว่า ก๊อง , ‘ ไม้ ตู๋ง ปู๋ง ด๊อด เม่ย แล์ง เญย หว่า . เม่ย เยียม เฒี้ยว เญย หฑะเฮมียน แล์ง หาย หญู่ง หว่า อ๋อย หฒุ เอย เจี๊ยน โหฒว . ’
40005034	มป่า อี้ หฒั่น เยีย บั๋ว เม่ย บัว , ไม้ ตู๋ง เฒี้ยง หาย หญู่ง แล์ง หว่า . ไม้ ตู๋ง เฒี้ยง ทิน-ต้อง แล์ง หว่า , เหว่ย หฒุ ทิน-ต้อง เซ ทิน-ฮู่ง เญย เหว่ย .
40005035	หย่า ไม้ ตู๋ง เฒี้ยง เดา , เหว่ย หฒุ เดา เซ นิ่น หลอง เหฒา เญย ต๋อง . หย่า ไม้ ตู๋ง เฒี้ยง เย​ลู​ซา​เลม ฒี่ง แล์ง หว่า , เหว่ย หฒุ น้าย นอม ฒี่ง เซ ต้ม ฮู่ง เตี๋ย เญย ฒี่ง .
40005036	เลี่ยม ไม้ ตู๋ง เฒี้ยง เม่ย เญย มฆ้อง แล์ง หว่า เหว่ย หฒุ เม่ย ไม้ ไฮ่ โหฒว เหยียด ติ้ว เม่ย เญย บะเปยย แปะ ไฟ เจี๊ยะ .
40005037	เม่ย ขูง อ๋อย หฒุ ก๊อง หฒะ เฒ์ย ไฟ ไม้ เฒ์ย เก๋า อ๊ะ . แอ๋ง ก๊อง เก้า ธั้ม หน่าย เซ เยียม ฮยวัง เอ๊าะ วั้ว เต้า ต้าย .
40005038	“ เม่ย บัว ไฮ์ เจี๋ย โล์-ฮนอย หฌาว เมี่ยน น้าย โจ๋ว หว่า , ‘ มฒีง จ๊าว มฒีง , ญ่า จ๊าว ญ่า . ’
40005039	มป่า อี้ หฒั่น เยีย ก๊อง บั๋ว เม่ย บัว , เมี่ยน โหฒว ต่อง ปุน เม่ย , ไม้ ตู๋ง จ๊าว วิน . สี ก๊อง ม่าย เมี่ยน ไบ๋ เม่ย เญย บย่าว ปูง เฮมียน , อ๋อย หฒุ เลี่ยม หฒาย แหมง ปูง ฮวิน มี่ง ปุน นิ่น ไบ๋ .
40005040	“ สี ก๊อง ม่าย เต้า เมี่ยน ต้อ เม่ย มี่ง สี่ ต้อง อ๋อย โก๋ หล่ง เม่ย เญย ลุย , เลี่ยม เม่ย เญย ต้ม ลุย หย่า อ๋อย หฒุ ปุน นิ่น .
40005041	“ สี ก๊อง ม่าย เต้า เมี่ยน เฒาะ เม่ย ฝูง โปว , อ๊าบ เม่ย เหญีย นิ่น เญย กะน้าย เหยียด กี​โล เจ๊า , เม่ย อ๋อย หฒุ เถง เหญีย มี่ง อี กี​โล .
40005042	“ ม่าย เมี่ยน เถง เม่ย โท้ หาย หญู่ง , เม่ย อ๋อย หฒุ ปุน อ๊ะ . ม่าย เมี่ยน อ๋อย ก๊า เม่ย เญย กะน้าย หล่ง , หย่า อ๋อย หฒุ ปุน นิ่น หล่ง .
40005043	“ เม่ย บัว ไฮ์ เจี๋ย โล์-ฮนอย เมี่ยน หฌาว น้าย เต๋ย หว่า , ‘ อ๋อย หฒุ ฮนั้ม เม่ย เญย ก๋อ-โย์ว , ฑอง เม่ย เญย วิน-วั้ง . ’
40005044	มป่า อี้ หฒั่น เยีย ก๊อง บั๋ว เม่ย บัว , อ๋อย หฒุ ฮนั้ม เม่ย บัว เญย วิน-วั้ง . โหฒว โตะ เม่ย บัว วั้ว เต๋ย , อ๋อย หฒุ เถง นิ่น บัว เต๋า เก๋า .
40005045	เม่ย บัว ฮนั้ง น้าย นอ โหฒว , เม่ย บัว ฯฒฯ เป๋น เม่ย บัว เญย ทิน-ต้อง เตี๋ย เญย ตอน อ๊ะ . “ ไม้ กุ๊น คู้ เมี่ยน ไฟ เมี่ยน หว่าย เมี่ยน , ทิน-ฮู่ง หย่า ปุน บะฮนอย หฒิว ฟี่ ฮนั้ง เญย . นิ่น หย่า ปุน ลู่ง ตุ้ย บยู่ง เถง โหฒว หลง โหฒว หว่าย เญย เมี่ยน ตุ๊ ฟี่ ฮนั้ง .
40005046	“ สี ก๊อง เม่ย บัว ขูง ฮนั้ม ต้ง ฮนั้ม เม่ย บัว วั้ว เต๋ย เมี่ยน ฮนั้ง , ทิน-ฮู่ง เหว่ย หาย ติ่ว หอบ หฒุ ปุน ฒี่ง เหญ่ย เม่ย บัว ? เลี่ยม เถง โล​มา ฮู่ง จา เซียว โฑว-ฒิ่น วั้ว เต๋ย เมี่ยน หย่า ฮนั้ง น้าย นอ โหฒว .
40005047	สี ก๊อง เม่ย บัว ขูง เหธา เม่ย บัว ฮนั้ม วั้ว เต๋ย เมี่ยน ก๊อง หว่า ฮนั้ง , เม่ย บัว โหฒว หาย หญู่ง เก้า หลง หฒวัง เมี่ยน ? เลี่ยม ไม้ แก้ง ฮิ้ว ตุ๊ ทิน-ฮู่ง วั้ว เต๋ย เมี่ยน หย่า ฮนั้ง หน่าย นอ โหฒว นี !
40005048	“ เม่ย บัว อ๋อย หฒุ ตุ้น ยุ่น , ฮนั้ง เม่ย บัว เญย ทิน-ต้อง เตี๋ย นอ , ตุ้น ยุ่น .
40006001	“ เม่ย บัว อ๋อย หฒุ ไฝ ฟิม . ทิน-ฮู่ง อ๋อย เม่ย บัว โหฒว เญย คู้ สี่ ไม้ ตู๋ง ตอง หฒวัง โหฒว เหว่ย ปุน เมี่ยน ปวัด . สี ก๊อง เม่ย บัว ตอง หฒวัง โหฒว , เม่ย บัว ไม้ ตุ๊ ฒิบ ทิน-ต้อง เตี๋ย ปุน เญย ฒี่ง เหญ่ย .
40006002	“ วั้ว หญู่ง , เม่ย ธ้วด ฟิม เถง เมี่ยน จ่ม เมี่ยน , ไม้ ตู๋ง ฮูๆ ฮย้างๆ เญย โหฒว , ฮนั้ง เป้ย หฒะ เฮญี้ยว ฌ้วด เญย เมี่ยน เยียม หวุ่ย ต้อง หย่า เยียม จาย-ห่อง โหฒว , เหว่ย อ๋อย ปุน เมี่ยน เธง นอ . เยีย บั๋ว เฒียน เม่ย บัว , นิ่น บัว เญย ฒี่ง เหญ่ย นิ่น บัว ตุ๊ ฒิบ ลิ์ว อ๊ะ .
40006003	ธ้วด ฟิม เถง เมี่ยน จ่ม เมี่ยน วั้ว หฒั่น , เลี่ยม ไม้ ตู๋ง ปุน เม่ย หฒัวะ เจี๋ย เญย โล์-แกง ต่อย ฮิ้ว .
40006004	“ ฮนั้ง หน่าย , ไม้ ม่าย หาย เต้า ฮิ้ว ตุ๊ เม่ย โหฒว น้าย เต๋ย เจ๊า , มป่า เม่ย เญย หฒั่ง เตี๋ย , ต้ง หมั่ง ตุ๊ ปวัด เม่ย เกม เจี๊ยน โหฒว เญย สี่ , ฯฒฯ ปุน ฒี่ง เหญ่ย เม่ย อ๊ะ .
40006005	“ เม่ย บัว หาย หฒั่น เต๋า เก๋า , ไม้ ตู๋ง โหฒว ฮนั้ง เป้ย หฒะ เฮญี้ยว ฌ้วด เญย เมี่ยน . นิ่น บัว อะเฮน้ย โซ้ว เจี๊ยน วั้ว หวุ่ย ต้อง หย่า โซ้ว วั้ว จาย-ห่อง เญย เจ๊า-หธา เต๋า เก๋า เหว่ย ปุน หฒวัง เมี่ยน ปวัด . เยีย บั๋ว เฒียน เม่ย บัว , นิ่น บัว เญย ฒี่ง เหญ่ย นิ่น บัว ตุ๊ ฒิบ ลิ์ว อ๊ะ .
40006006	เม่ย เต๋า เก๋า เญย เฒี่ยง โห่ , อ๋อย หฒุ เปียะ เกน มี่ง , กวน เจี๊ยน แก้ง , เหธา เม่ย หมั่ง ไม้ ปวัด เญย หฒั่ง เตี๋ย ก๊อง หว่า . ฮนั้ง หน่าย , เม่ย เญย หฒั่ง เตี๋ย , ต้ง หมั่ง ปวัด เม่ย เกม เจี๊ยน โหฒว เญย สี่ , ฯฒฯ ปุน ฒี่ง เหญ่ย เม่ย อ๊ะ .
40006007	“ เม่ย บัว เต๋า เก๋า เญย เฒี่ยง โห่ , ไม้ ตู๋ง พาน มี่ง พัวะ หฑวน เญย ก๊อง ฮนั้ง ไม้ แก้ง ฮิ้ว ตุ๊ ทิน-ฮู่ง วั้ว เต๋ย เมี่ยน นอ . นิ่น บัว หล่าย ก๊อง หว่า ธั้ม ทิน-ฮู่ง หธีง ต้าย หมวัง ตุ๊ ไฮ์ นิ่น บัว เต๋า เก๋า เญย หว่า .
40006008	ไม้ ตู๋ง ฮนั้ง นิ่น บัว นอ โหฒว . เม่ย บัว ไม้ แก้ง โท้ , เม่ย บัว เญย หฒั่ง เตี๋ย ฒู้ง จา-ด่าง ฮิ้ว ตุ๊ เม่ย บัว เฉียม หฒุ เญย หญู่งๆ .
40006009	“ เม่ย บัว หอบ หฒุ ฮนั้ง น้าย นอ เต๋า เก๋า . ‘ เยีย บัว เญย ทิน-ต้อง เตี๋ย อ้า ! โท้ ปุน เมี่ยน ท่าย เม่ย เญย ธีง-เหฑ่ง บั๋ว .
40006010	โท้ ปุน เม่ย โหฒว เฒี้ยว กุ๊น เมี่ยน เญย ฮนอย เถา . โท้ ปุน เยียม น้าย ป้าม เกน หญู่งๆ เอย เม่ย เญย เอ๋ย ธ้วด ต้าย , ฮนั้ง เยียม ทิน-ต้อง หญู่งๆ เอย เม่ย เญย เอ๋ย ธ้วด ต้าย นอ .
40006011	เยีย บัว ฮนอยๆ เฉียม หฒุ เญย หญั่น ฮบ , โท้ ปุน เก๋า อี้ ฮนอย หญั่น .
40006012	โท้ กวั่ง เยีย บัว โหฒว เญย ฒุ์ย , ฮนั้ง เยีย บัว กวั่ง โหฒว ต่อง เยีย บัว วั้ว เต๋ย เมี่ยน เญย ฒุ์ย นอ .
40006013	ไม้ ตู๋ง ปุน เยีย บัว ปวั้ง เสย เฮญี้ยว เญย สี่ , มป่า เหฌียว เยีย บัว เล่ย ดุ๊ด ฮยวัง เอ๊าะ วั้ว เต้า . เหว่ย หฒุ เม่ย เหยียด ลิ์ว ม่าย ฮู่ง หลี่ง , ม่าย ชะ , ม่าย ฌัง-หล่าง , เถา หม่าน โก๊ว หม่าน ต่อย . อา​เมน . ’
40006014	“ สี ก๊อง เมี่ยน ต่อง เม่ย บัว , เม่ย บัว หย่า กวั่ง ปุน นิ่น บัว นอ , เม่ย บัว เญย ทิน-ต้อง เตี๋ย หย่า กวั่ง เม่ย บัว เญย ฒุ์ย .
40006015	มป่า เมี่ยน ต่อง เม่ย บัว , เม่ย บัว หย่า ไม้ กวั่ง นอ , เม่ย บัว เญย หฒั่ง เตี๋ย หย่า ไม้ กวั่ง เม่ย บัว เญย ฒุ์ย .
40006016	“ เม่ย บัว เฒย ไม้ หญั่น หาย หญู่ง วั้ว หฒั่น , ไม้ ตู๋ง โหฒว เฮมียน หฮมวัง ฮนั้ง เป้ย หฒะ เฮญี้ยว ฌ้วด เญย เมี่ยน โหฒว . นิ่น บัว โหฒว เฮมียน หฮมวัง ฮนั้ง โค้วๆ วั้ว , อ๋อย หฒวัง เมี่ยน เฒียะ ตุ๊ นิ่น บัว เฒย ไม้ หญั่น หาย หญู่ง . เยีย บั๋ว เฒียน เม่ย บัว , นิ่น บัว เญย ฒี่ง เหญ่ย นิ่น บัว ตุ๊ ฒิบ ลิ์ว อ๊ะ .
40006017	เม่ย บัว เฒย ไม้ หญั่น หาย หญู่ง เญย เฒี่ยง โห่ , อ๋อย หฒุ หฑาว เหฑ่ง เฮมียน , เฒาะ โย่ว ฑ้าด เจี๊ยน บะเปยย ไป่ ซูง
40006018	เหว่ย ไม้ ปุน เมี่ยน ฮิ้ว ตุ๊ เม่ย เฒย . ขูง เม่ย หมั่ง ไม้ ปวัด เญย หฒั่ง เตี๋ย ฮิ้ว ฮนั้ง . เม่ย เญย หฒั่ง เตี๋ย , ต้ง หมั่ง ตุ๊ ปวัด เม่ย เกม เจี๊ยน โหฒว เญย สี่ , ฯฒฯ ปุน ฒี่ง เหญ่ย เม่ย อ๊ะ .
40006019	“ ไม้ ตู๋ง เหว่ย กั้น เซียว จ๋าย เญย กะน้าย เยียม น้าย ป้าม เกน , เหว่ย หฒุ ไฮ่ เจี๋ย เสียว เจี๋ย หฑีง เญย . แกง หย่า ไฮ่ หงาด หว่าย เหฑ่ง . จั๋น-หฒะ หย่า ไฮ่ เป๊ด เปียะ ต้าย หนิ่ม .
40006020	อ๋อย หฒุ เหว่ย กั้น เซียว จ๋าย เญย กะน้าย เยียม วั้ว ทิน-ต้อง เหว่ย หฒุ ไม้ ไฮ่ เจี๋ย เสียว เจี๋ย หฑีง . แกง หย่า ไม้ ไฮ่ หงาด หว่าย . จั๋น-หฒะ หย่า ไม้ ไฮ่ เป๊ด เปียะ ต้าย หนิ่ม .
40006021	เม่ย เซียว จ๋าย เญย กะน้าย เยียม หาย นอม ต๋อง , เม่ย เญย เฮญี้ยว หาย หฒั่น หย่า จั๋ง เจี๊ยน วั้ว อ๊ะ .
40006022	“ มฒีง เป๊ย ซิน เญย ตัง . สี ก๊อง เม่ย เญย มฒีง ฌัง นอ , เฒี่ยง ซิน ฯฒฯ ฌัง เหฑ่ง .
40006023	เม่ย เญย มฒีง ไม้ ฌัง นอ , เม่ย เญย ซิน ฯฒฯ หฮมวัง อ๊ะ . ฮนั้ง หน่าย , สี ก๊อง เยียม เม่ย กะญั์ว เญย ฌัง หฮมวัง มี่ง , ฯฒฯ หฒะเก้ง หฮมวัง ไห่ อ๊ะ .
40006024	“ ไม้ ม่าย หาย เต้า ไฮ่ โหฒว ตุ๊ อี เต้า เฒี้ยว เญย โปว . ฮนั้ง หน่าย , นิ่น อ๋อย ฑอง น้าย เต้า , อ๋อย ฮนั้ม วั้ว เต้า . ไม้ เฒย แอ๊ะ , นิ่น อ๋อย ท่าย น้าย เต้า , อ๋อย หมั่ง เผีย วั้ว เต้า . เม่ย บัว ไม้ ไฮ่ ต้ง ตั้ง โหฒว ทิน-ฮู่ง เญย โปว หย่า โหฒว ญ่าน เญย โปว .
40006025	“ เหว่ย น้าย เยีย ก๊อง บั๋ว เม่ย บัว , ไม้ ตู๋ง เหว่ย ยู์ง แหม่ง เญย หญั่น ฮบ ขวน เฮญี้ยว . หย่า ไม้ ตู๋ง เหว่ย ซิน หฒั่ง เญย ลุย-โหว ขวน เฮญี้ยว . แหม่ง เก้า จ๋าย เจี๋ย หญั่น ฮบ ไม้ เฒ์ย ? ซิน หย่า เก้า จ๋าย เจี๋ย ลุย-โหว ไม้ เฒ์ย ?
40006026	หมั่ง ก๋า , ได๋ ด๊าม-ลู่ง เญย เหนาะ ! นิ่น บัว ไม้ หฒวัง หาย หญู่ง หย่า ไม้ เซียว ตั๊บ ลั์ม . มป่า เม่ย บัว เญย ทิน-ต้อง เตี๋ย หวุย นิ่น บัว . เม่ย บัว ฒู้ง เก้า จ๋าย เจี๋ย เหนาะ ไม้ เฒ์ย ?
40006027	เม่ย บัว หาย เต้า หลาย ขวน เฮญี้ยว ไฮ่ เป๊าะ ตุ๊ แหม่ง ด๊าว เต๋ย ?
40006028	“ เม่ย บัว เหว่ย หาย ติ่ว หลาย ลุย-โหว ขวน เฮญี้ยว ? ฮนั้ม หมั่ง ก๋า , หล่ม เญย แปะ เหาะ เปี้ยง ฮนั้ง หาย นอ เฒี่ยง ! เปี้ยง ไม้ โหฒว กง , ไม้ แปง สุย ดั๊ด เดีย .
40006029	มป่า เยีย บั๋ว เม่ย บัว , เลี่ยม ซา​โล​มอน ฮู่ง ด่ง หน่าย ปุ๊ด ฒ่อย , หย่า ไม้ ม่าย ฒอง-ฒุ ด่ง เหยียด ต๊อ น้าย เต๋ย เปี้ยง เหฑว่ย .
40006030	หล่ม เญย เมี้ย อี้ ฮนอย เฒี่ยง , ฌัง ฮนอย โคว ฆาย , หฒุ โต์ว ปั๊ว , มป่า ทิน-ฮู่ง ฒอง เมี้ย เหฑว่ย . วั้ว หญู่ง , ทิน-ฮู่ง เก้า อ๋อย ฒอง เม่ย บัว ไม้ เฒ์ย ? เม่ย บัว เสียน ตุ๊ เฮย ไห่ เว่ะ !
40006031	“ ฮนั้ง หน่าย , ไม้ ตู๋ง ขวน เฮญี้ยว ก๊อง , ‘ เยีย บัว ฮนั้ง หาย นอ ไฮ่ ล์อ ตุ๊ หญั่น ล์อ ตุ๊ ฮบ , ล์อ ตุ๊ ลุย-โหว ฒุ ? ’
40006032	ไม้ แก้ง เสียน ทิน-ฮู่ง วั้ว เต๋ย เมี่ยน หาย หฒั่น หย่า ขูง ล์อ น้าย เต๋ย กะน้าย ฮนั้ง . เม่ย บัว เญย ทิน-ต้อง เตี๋ย ฮิ้ว ตุ๊ เม่ย บัว เฉียม หฒุ หล่ง น้าย เต๋ย กะน้าย .
40006033	เก้า หล่ง เจี๊ยน เจี๋ย , เม่ย บัว อ๋อย หฒุ ปุน ทิน-ฮู่ง โหฒว เฒี้ยว กุ๊น เม่ย บัว ด่าง , หย่า อ๋อย หฒุ เอย เหฑ่ง นิ่น เญย เอ๋ย , น้าย เต๋ย เหยียด ฒู้ง เญย กะน้าย นิ่น ฯฒฯ จา ทิบ ปุน เม่ย บัว .
40006034	เหว่ย น้าย เม่ย บัว ไม้ ตู๋ง เฑ่า ฌัง ฮนอย เญย สี่ . ฌัง ฮนอย เญย สี่ ม่าย เก๋า ฌัง ฮนอย เฑ่า . โม์ว ฮนอย ม่าย โม์ว ฮนอย เญย สี่ เฑ่า เก๋า อ๊ะ .
40007001	“ ไม้ ตู๋ง ตี่ง เมี่ยน เญย ฒุ์ย , ทิน-ฮู่ง ฯฒฯ ไม้ ตี่ง เม่ย บัว เญย ฒุ์ย ,
40007002	เหว่ย หฒุ เม่ย บัว ฮนั้ง หาย นอ ตี่ง เมี่ยน เญย ฒุ์ย , ทิน-ฮู่ง หย่า ฮนั้ง วั้ว นอ ตี่ง เม่ย บัว เญย ฒุ์ย อ๊ะ . เม่ย บัว หล่ง หาย หญู่ง ฮลาว ปุน เมี่ยน , ทิน-ฮู่ง หย่า หล่ง วั้ว หญู่ง ฮลาว ปุน เม่ย บัว .
40007003	“ เม่ย เหว่ย หาย ติ่ว ปวัด เม่ย เญย ก๋อ-โย์ว เญย มฒีง ม่าย หละฟับ หย่า ไม้ ฮนั้ม เถา เม่ย กั้น เญย มฒีง ม่าย หฆัน เดี๋ยง ?
40007004	กั้น เญย มฒีง ม่าย หฆัน เดี๋ยง , เม่ย ฝู่ง ไฮ่ บั๋ว เม่ย เญย ก๋อ-โย์ว , ‘ ก๋อ อ่า , เยีย เถง ก๋อ ปัน ธ้วด มฒีง เญย หละฟับ โอ่ . ’
40007005	เป้ย หฒะ เฮญี้ยว ฌ้วด เญย เมี่ยน อ้า ! อ๋อย หฒุ เฒาะ ธ้วด กั้น เญย มฒีง วั้ว หฆัน เดี๋ยง ด่าง หธีง ต้าย ไฮ่ หมั่ง ตุ๊ เฒียน เถง ก๋อ-โย์ว ปัน ธ้วด มฒีง เญย หละฟับ .
40007006	“ ไม้ ตู๋ง เฒาะ ธีง-เหฑ่ง เญย กะน้าย ปุน จู๊ . กั้ม เหฑีย จู๊ ไฮ่ ต๋าว ซิน ต้าย หงาด เม่ย บัว . หย่า ไม้ ตู๋ง เฒาะ จ๋าย เญย หละเปย๊ย-โฒว ฒอย ปุน ตู์ง . ตู์ง ขูง อ๋อย ธ้าย หว่าย ฮนั้ง .
40007007	“ อ๋อย หฒุ โท้ ฯฒฯ ตุ๊ , อ๋อย หฒุ ล์อ ฯฒฯ ปวัด , อ๋อย หฒุ แง้ง แก้ง , แก้ง ฯฒฯ ฆอย .
40007008	เหว่ย หฒุ หาย เต้า โท้ ฯฒฯ ตุ๊ , หาย เต้า ล์อ ฯฒฯ ปวัด . หาย เต้า แง้ง แก้ง , แก้ง ฯฒฯ ฆอย .
40007009	“ เม่ย บัว หาย เต้า เมี่ยน , นิ่น เญย ตอน โท้ ฌั้ว , เม่ย อ๋อย ปุน หละเปย๊ย นิ่น ไฟ ?
40007010	ตอน โท้ เบย์า , เม่ย อ๋อย ปุน นาง นิ่น ไฟ ?
40007011	เม่ย บัว ด่ง หน่าย หว่าย เญย เมี่ยน ฒู้ง ฮิ้ว ตุ๊ ปุน หลง เญย กะน้าย เม่ย บัว เญย ฝุเจว๊ย , เม่ย บัว เญย ทิน-ต้อง เตี๋ย เหยียด เฒย อ๋อย ปุน หลง เญย กะน้าย โท้ นิ่น วั้ว เต๋ย เมี่ยน .
40007012	“ เม่ย บัว อ๋อย เมี่ยน ฮนั้ง หาย นอ โหฒว ปุน เม่ย บัว , เม่ย บัว หย่า อ๋อย หฒุ ฮนั้ง วั้ว นอ โหฒว ปุน เมี่ยน . โม​เซ เญย เล์ย เหธา โต่ว หว่า เมี่ยน หฌาว เญย หว่า , ฑุด ฒุ้น ก๊อง เซ ต้ง น้าย อ๊ะ .
40007013	“ อ๋อย หฒุ เปียะ เหบ วั้ว เต้า แก้ง , เหว่ย หฒุ ต้อ เมี่ยน มี่ง หฒุ เหมียด วั้ว เต้า แก้ง จั๊ง เญย . เจ๊า หย่า คู่ ยั่ง เญย . ยั่ง วั้ว ติ้ว เจ๊า เญย เมี่ยน ธั้ม ไห่ .
40007014	มป่า เปียะ มี่ง ตุ๊ เหยียด ลิ์ว เญย แหม่ง วั้ว เต้า แก้ง เซ เหบ เญย . เจ๊า หย่า อะ ตุ๊ ยั่ง . ล์อ ปวัด วั้ว ติ้ว เจ๊า เญย เมี่ยน โหฒะ .
40007015	“ อ๋อย หฒุ บู้ง เจี๊ยน จ๊า โต่ว หว่า เมี่ยน . นิ่น บัว ต้าย ล์อ เม่ย บัว วั้ว หฒั่น , เป้ย หฒั่ง ฮนั้ง ปะกี ยู่ง , มป่า นิ่น บัว เญย เฮญี้ยว เธี้ยว ฮนั้ง เฮยี่ย จู๊ นอ .
40007016	เม่ย บัว สัม หมั่ง นิ่น บัว โหฒว เญย สี่ เม่ย บัว ฯฒฯ ฮิ้ว ตุ๊ นิ่น บัว อ๊ะ . เดี๋ยง-ฌิ้ม ไม้ ไฮ่ เฒี่ยง อะหงุ่น เปี๊ยว . มู้ง ลง ฌิ้ม หย่า ไม้ ไฮ่ เฒี่ยง ง่ง หญอ เปี๊ยว .
40007017	เดี๋ยง หลง เฒี่ยง หลง เญย เปี๊ยว . เดี๋ยง ไม้ เป๋น เฒี่ยง ไม้ เป๋น เญย เปี๊ยว .
40007018	เดี๋ยง หลง ไม้ ไฮ่ เฒี่ยง ไม้ เป๋น เญย เปี๊ยว . ไม้ เป๋น เญย เดี๋ยง ไม้ ไฮ่ เฒี่ยง หลง เญย เปี๊ยว .
40007019	หาย ติ้ว เดี๋ยง เฒี่ยง เปี๊ยว ไม้ เป๋น , ฒู้ง หฒุ ก๋อย กวั่ง ปั๊ว โต์ว .
40007020	ฮนั้ง หน่าย , เม่ย บัว ปวัด นิ่น บัว โหฒว เญย สี่ เม่ย บัว ฯฒฯ เฒียะ ตุ๊ จ๊า โต่ว หว่า เมี่ยน อ๊ะ .
40007021	“ เห่ว เจี๊ยน เยีย , ‘ เฒี้ยว อ้า ! เฒี้ยว ! ’ วั้ว เต๋ย เมี่ยน , ไม้ เฒ์ย เต้าๆ ไฮ่ ตุ๊ เปียะ ทิน-ฮู่ง เญย กั๊วะ . ขูง ต้ง เอย เยีย เญย ทิน-ต้อง เตี๋ย เญย เอ๋ย โหฒว วั้ว เต๋ย ตุ๊ เปียะ ฮนั้ง .
40007022	เถา เซี้ยม ฒุ์ย วั้ว ฮนอย เมี่ยน ธั้ม เญย อ๋อย บั๋ว เยีย , ‘ เฒี้ยว อ้า ! เฒี้ยว ! เยีย บัว เต๊ง เม่ย เญย บั๋ว โต่ว ทิน-ฮู่ง เญย หว่า , หย่า หฒุ่น เมี้ยน ธ้วด , หย่า โหฒว เจี๋ย บัวะ ฮ่อง เญย สี่ ธั้ม . ’
40007023	วั้ว หฒั่น เยีย อ๋อย ก๊อง บั๋ว นิ่น บัว , ‘ เยีย เลี่ยม ไม้ ฮิ้ว ตุ๊ เม่ย บัว นีอา . เม่ย บัว โหฒว หว่าย เญย เมี่ยน ก๊าน เปย๋า ฆอย ม่าะ ! ’
40007024	“ ฮนั้ง น้าย , หาย เต้า ไฮ์ ลิ์ว เยีย น้าย เต๋ย หว่า , หย่า เอย เจี๊ยน โหฒว , เซ ฮนั้ง เหยียด เต้า ธง-เม่ง เญย เมี่ยน ก๊ม เปย๊า หละเปย๊ย-แป้ง กู้ หงว่าย .
40007025	ตุ้ย ต้ม บยู่ง , ววม โฮล กว๊าด , ป์อง ต้ม หฑยาว ป่วน เปย๊า , เปย๊า หย่า ไม้ บาง , เหว่ย หฒุ ก๊ม หละเปย๊ย-แป้ง กู้ หงว่าย .
40007026	“ มป่า หาย เต้า ไฮ์ ลิ์ว เยีย น้าย เต๋ย หว่า หย่า ไม้ เอย เจี๊ยน โหฒว , ฯฒฯ ฮนั้ง เต้า เมี่ยน หฮงง เมี่ยน นอ . น้าย เต้า ก๊ม เปย๊า เยียม ซา-เฒียว กู้ หงว่าย .
40007027	ตุ้ย ต้ม บยู่ง , ววม โฮล กว๊าด , ป์อง ต้ม หฑยาว ป่วน เปย๊า , เปย๊า ฯฒฯ บาง . ล์ม ! ล์ม เญย บาง หมี่ อ๊ะ . ”
40007028	เย​ซู ก๊อง ลิ์ว น้าย เต๋ย หว่า , หฒวัง เมี่ยน บัวะ ฮ่อง ไห่ นิ่น หฌาว เญย หว่า ,
40007029	เหว่ย หฒุ นิ่น หฌาว ไม้ ฮนั้ง นิ่น บัว เญย หฌาว เล์ย ฟิน-แซง . นิ่น เญย หว่า ม่าย หัด ม์า ไห่ .
40008001	เย​ซู เยียม บง เหฌี่ย ต้าย วั้ว หฒั่น , ม่าย เมี่ยน ธั้ม ! เญย กัน เจี๊ยน นิ่น มี่ง .
40008002	ม่าย ล่าน เมี่ยน ปุ๊ด ก้ม ฮู้ แป่ง ต้าย เกว่ย เหฌี่ย เย​ซู เญย หฑะเฮมียน . นิ่น ก๊อง , “ ต้ม ก๋อ อ่า , สี ก๊อง เม่ย อ๋อย นอ , เม่ย ไฮ่ หฒ่อ หลง เยีย เญย แป่ง . ”
40008003	เย​ซู ซูง ปั์ว มาน เจี๊ยน วั้ว ล่าน เมี่ยน หย่า ก๊อง , “ เยีย อ๋อย หฒ่อ เญย . เม่ย หลง ต้าย ม่าะ ! ” วั้ว ล่าน เมี่ยน เญย แป่ง ฯฒฯ เลี่ยม เฒ่ย หลง หมี่ อ๊ะ .
40008004	เย​ซู แอ๋ง ก๊อง บั๋ว นิ่น , “ ไม้ ตู๋ง บั๋ว หาย เต้า โอ่ . แปง หฒะ เญย มี่ง ไซ เมี่ยน วั้ว ปุน นิ่น ฒ่า หมั่ง . หมั่ง ลิ์ว , อ๋อย หฒุ เอย โม​เซ เฟี้ย เญย เล์ย ต้อ แซง-คู้ มี่ง เหฒี่ย ปุน ทิน-ฮู่ง เหว่ย สา เม่ย เญย หวุย , โหฒว ฒอง-เหฒง ปุน นิ่น บัว ฮิ้ว ตุ๊ เม่ย เญย แป่ง หลง เหฑ่ง . ”
40008005	เย​ซู เปียะ คา​เป​นา​อุม มู้ง วั้ว หฒั่น , ม่าย เต้า โล​มา แปง-เปย๊ย ต้าย ล์อ นิ่น , โท้ นิ่น เถง .
40008006	แปง-เปย๊ย ก๊อง , “ ต้ม ก๋อ อ่า , เยีย เญย โปว ปุ๊ด แป่ง-ไบ , เปว๋ย วั้ว เปย๊า , เตี๊ย ตุ๊ โค้ว ไห่ . ”
40008007	เย​ซู ก๊อง , “ เยีย อ๋อย มี่ง หฒ่อ นิ่น หลง . ”
40008008	แปง-เปย๊ย ก๊อง , “ ต้ม ก๋อ กั้น ไม้ หฒุ มี่ง อ๊ะ . เยีย ไม้ ผุย ฒิบ เม่ย เปียะ เยีย เญย เปย๊า . เม่ย ขูง ก๊อง ธ้วด ฮนั้ง , เยีย เญย โปว ฯฒฯ หลง อ๊ะ .
40008009	เยีย กั้น หย่า เยียม ต้ม แปง-เปย๊ย เญย ปั์ว-เดี๊ย , หย่า ม่าย แปง ธั้ม เยียม เยีย เญย กะเดี๊ย แหมง . เยีย เห่ว น้าย เต้า มี่ง , นิ่น ฯฒฯ มี่ง , เห่ว วั้ว เต้า ต้าย , นิ่น ฯฒฯ ต้าย . เห่ว เยีย เญย โน่ว โหฒว น้าย , นิ่น ฯฒฯ โหฒว อ๊ะ . ”
40008010	เย​ซู ไฮ์ น้าย เต๋ย หว่า นิ่น บัวะ ฮ่อง ไห่ ฯฒฯ บั๋ว กัน นิ่น ต้าย วั้ว เต๋ย เมี่ยน , “ เยีย ก๊อง เฒียน บั๋ว เม่ย บัว , เยีย ไม้ ปวัด เจี๋ย เมี่ยน เสียน ด่ง น้าย หลง . เลี่ยม อิ​สะ​ลา​เอน เมี่ยน หย่า ไม้ ม่าย เหยียด เต้า .
40008011	เยีย หย่า บั๋ว เม่ย บัว , ม่าย เมี่ยน ธั้ม เญย เยียม ตง ปูง เหธา ไฟ ปูง อ๋อย ต้าย เยียม ทิน-ฮู่ง เญย กั๊วะ เหธา อับ​ลา​ฮัม , อี​สัก เหธา ยา​โค้บ จวั่ง เตี้ย หญั่น หฮนาง .
40008012	มป่า หอบ หฒุ เป๋น ทิน-ฮู่ง เญย กั๊วะ เญย เมี่ยน วั้ว เต๋ย , ต๋าว หฑวน หฒุ หฒุ่น ธ้วด กะเหญี่ย หฮมวัง เญย ต๋อง , เยียม วั้ว ปู๋ง-ซีง ปู๋ง-เฉีย เญย เญี้ยม , หงาด เจี๊ยน ญ่า เตี๊ย . ”
40008013	เย​ซู แอ๋ง บั๋ว แปง-เปย๊ย , “ กุ๊น หฑวน เปย๊า อ๊ะ . เอย เม่ย เสียน เญย , หฒะเก้ง อ๋อย ฮนั้ง น้าย นอ ธ้วด ต้าย อ๊ะ . ” ต๋อย วั้ว นอม เฒี่ยง โห่ นิ่น เญย โปว ฯฒฯ หลง หมี่ อ๊ะ .
40008014	เย​ซู เปียะ ปี​เต เญย เปย๊า , ปวัด ปี​เต เญย มา-เตี๊ย ปุ๊ด แป่ง , ซิน จอม เญย , เปว๋ย เจี๊ยน วั้ว โหธว .
40008015	เย​ซู นั้น นิ่น เญย ปั์ว , ซิน ฯฒฯ ล่าง หมี่ อ๊ะ . นิ่น ฯฒฯ เจี์ย ซิน ต้าย ฟู-สู เย​ซู .
40008016	ลู่ง ม์าน-หฮมวัง , ม่าย เมี่ยน ต้อ หฒุ เมี้ยน มัวะ เญย เมี่ยน ธั้ม เญย ต้าย ล์อ เย​ซู . เย​ซู ก๊อง ดุ โจ๋ว หว่า ฮนั้ง ฯฒฯ หฒุ่น เมี้ยน ธ้วด เหฑ่ง หมี่ อ๊ะ . เต้าๆ เญย แป่ง หย่า หฒ่อ หลง เหฑ่ง .
40008017	นิ่น ฮนั้ง น้าย โหฒว เหว่ย ปุน นิ่น โหฒว เญย สี่ ธ้วด ต้าย ต๋อย โต่ว หว่า เมี่ยน , อิ​สะ​ยา , ก๊อง เญย หว่า . อิ​สะ​ยา ก๊อง , “ นิ่น ดาม เยีย บัว เญย แป่ง ถง , หย่า เถย เยีย บัว เญย เหฒะ หน่าน . ”
40008018	เย​ซู ปวัด เมี่ยน ธั้ม เว่ย ก๋อม นิ่น , ฯฒฯ บั๋ว ไซ-ก๋อ บัว ต้อ นิ่น เจี๋ย วั้ว หง่าน หฒิ ค้อย-ตอน .
40008019	วั้ว หฒั่น ม่าย เต้า หฌาว เล์ย เญย ฟิน-แซง ต้าย ล์อ เย​ซู . นิ่น ก๊อง , “ ฟิน-แซง อ้า ! ไม้ กุ๊น ฟิน-แซง มี่ง หาย , เยีย อ๋อย กัน เม่ย มี่ง อ๊ะ . ”
40008020	เย​ซู ก๊อง บั๋ว นิ่น , “ เฮยี่ย จู๊ ม่าย แบ๋ง-ค้วด เยียม , เหนาะ หย่า ม่าย เล์า , มป่า เยีย , ป้าม เมี่ยน เญย ตอน , ไม้ ม่าย ต๋อง เปว๋ย ฮิด ขวน . ”
40008021	แอ๋ง ม่าย เต้า ไซ-ก๋อ บั๋ว เย​ซู , “ ต้ม ก๋อ อ่า , เยีย โท้ หฑวน มี่ง ปย๊บ เยีย เญย เตีย ด่าง . ”
40008022	เย​ซู เตา , “ เซว่ย จั๋น-ไต่ กั้น ปย๊บ นิ่น บัว กั้น เญย จั๋น-ไต่ อ๊ะ . กัน เจี๊ยน เยีย ต้าย ม่าะ ! ”
40008023	เย​ซู เปียะ ฑั้ง , ไซ-ก๋อ บัว หย่า กัน เจี๊ยน เปียะ .
40008024	แฑง เจี๊ยน ฑั้ง มี่ง เกา , เลี่ยม เฒ่ย ป์อง กอง ต้ม หฑยาว , ป่วน ววม เจี์ย หล่าง ฆ์ม เปียะ ฑั้ง . มป่า เย​ซู เปว๋ย มฌ่อม หมี่ อ๊ะ .
40008025	ไซ-ก๋อ บัว มี่ง เห่ว นิ่น เญีย ต้าย . นิ่น บัว ก๊อง , “ เฒี้ยว อ้า ! เฒี้ยว ! ก๊าน เหฌียว แหม่ง โอ๊ ! ด๊อด ววม ไต่ อ๊ะโล่ะ ! ”
40008026	เย​ซู เตา , “ เม่ย บัว เหว่ย หาย ติ่ว ด่ง หน่าย กั้ม เหฑีย ? เม่ย บัว เสียน ตุ๊ เฮย ไห่ เว่ะ ! ” เย​ซู ฯฒฯ เจี์ย ซิน ต้าย หัด หฑยาว เหธา ววม-หล่าง . ต้ม หฑยาว ฯฒฯ ตี้ง หมี่ อ๊ะ . ววม-หล่าง หย่า ฮ้าบ . หาย หญู่ง หย่า เซ้ก เหฑ่ง หมี่ อ๊ะ .
40008027	ไซ-ก๋อ บัว บัวะ ฮ่อง ไห่ หย่า ก๊อง , “ น้าย หาย หญู่ง เมี่ยน เอ้าะ ? เลี่ยม หฑยาว เหธา ววม-หล่าง หย่า หมวัง นิ่น เญย หว่า . ”
40008028	เย​ซู เจี๋ย วั้ว หง่าน หฒิ ค้อย-ตอน เถา กา​ดา​ลา เต่ย . ม่าย อี เต้า เมี่ยน เยียม โฒ้ว-เก้ม ธ้วด ต้าย ปวั้ง หฒุ เย​ซู . น้าย เต๋ย อี เต้า เมี่ยน ม่าย เมี้ยน เยียม นิ่น บัว เญย ซิน , นิ่น บัว ฯฒฯ เธี้ยว ไห่ . ไม้ ม่าย หาย เต้า ก๊าม ยั่ง วั้ว ติ้ว เจ๊า .
40008029	น้าย เต๋ย อี เต้า เมี่ยน เลี่ยม เฒ่ย เห่ว บุย เญย , “ ทิน-ฮู่ง เญย ตอน อ้า ! เม่ย ต้าย เยีย บัว น้าย โหฒว หาย หญู่ง ? เฒี่ยง โห่ ไม้ แก้ง เถา เม่ย ต้าย เหฒย เยีย บัว ไฟ ? ”
40008030	ม่าย เหยียด ต้ม กวั้น ตู์ง เล่ย วั้ว โก เต๋ย เญย ล์อ หญั่น .
40008031	น้าย เต๋ย เมี้ยน ฯฒฯ โท้ เย​ซู , “ เม่ย หฒุ่น เยีย บัว ธ้วด นอ , ปุน เยีย บัว มี่ง เปียะ วั้ว กวั้น ตู์ง ม่าะ ! ”
40008032	เย​ซู ก๊อง , “ มี่ง อ๊ะ ! ” เมี้ยน ฯฒฯ ธ้วด วั้ว เต๋ย อี เต้า เมี่ยน มี่ง เปียะ ตู์ง เหฑ่ง . เฒี่ยง กวั้น ตู์ง ฯฒฯ ถิว เหฌี่ย ขัม ด๊อด ววม เหฒียม ไต่ เหฑ่ง หมี่ อ๊ะ .
40008033	ยู์ง ตู์ง เญย เมี่ยน เปย๋า เปียะ มู้ง มี่ง , ก๊อง เหฑ่ง เหยียด ฒู้ง ธ้วด ต้าย เญย สี่ เหธา ฒิ่น ด่าง ม่าย เมี้ยน เยียม ซิน วั้ว เต๋ย อี เต้า เมี่ยน เญย เจ๊า-โหล่ว .
40008034	เหยียด ฒี่ง เมี่ยน ฯฒฯ ธ้วด มี่ง ล์อ เย​ซู . ล์อ ปวัด , นิ่น บัว ชะ โท้ เย​ซู ธ้วด นิ่น บัว เญย เต่ย-จ๋าย มี่ง .
40009001	เย​ซู เปียะ ฑั้ง เจี๋ย วั้ว หง่าน หฒิ ค้อย-ตอน หฑวน เถา นิ่น กั้น เญย มู้ง .
40009002	ม่าย เต๋ย เมี่ยน ต้อ เต้า ปุ๊ด แป่ง-ไบ เมี่ยน เปว๋ย เจี๊ยน จิ่ว ต้าย ล์อ เย​ซู . เย​ซู ปวัด น้าย เต๋ย เมี่ยน เสียน ด่ง น้าย หลง , นิ่น ฯฒฯ บั๋ว แป่ง-ไบ เมี่ยน , “ ตอน อ่า , กุ๊น ปู๋ง เฮญี้ยว ม่าะ ! เม่ย เญย ฒุ์ย ตุ๊ กวั่ง ลิ์ว อ๊ะ . ”
40009003	ม่าย เต๋ย หฌาว เล์ย เญย ฟิน-แซง ไฮ์ เย​ซู ฮนั้ง หน่าย นอ ก๊อง , นิ่น บัว เยียม เฮญี้ยว ฮนั้ม , “ อ๊า , น้าย ล่าน เมี่ยน คี ทิน-ฮู่ง . ”
40009004	เย​ซู ฮิ้ว ตุ๊ นิ่น บัว ฮนั้ง หาย นอ ฮนั้ม , นิ่น ฯฒฯ ก๊อง , “ เม่ย บัว เหว่ย หาย ติ่ว เยียม เฮญี้ยว ฮนั้ม ธ้วด หว่าย เญย สี่ ?
40009005	ก๊อง , ‘ เม่ย เญย ฒุ์ย ตุ๊ กวั่ง ลิ์ว อ๊ะ , ’ ไฟ ก๊อง ‘ เจี์ย ซิน ต้าย ยั่ง เจ๊า , ’ น้าย เต๋ย อี โจ๋ว หว่า , หาย โจ๋ว เก้า เห่ ตุ๊ ก๊อง ?
40009006	มป่า เยีย อ๋อย ปุน เม่ย บัว ฮิ้ว ตุ๊ เยีย , ป้าม เมี่ยน เญย ตอน , เยียม ลู่ง เดี๊ย ม่าย หัด ม์า กวั่ง เมี่ยน เญย ฒุ์ย . ” เย​ซู ฯฒฯ บั๋ว ปุ๊ด แป่ง-ไบ เญย เมี่ยน , “ เจี์ย ซิน ต้าย , ต้อ เจี๊ยน เม่ย เญย จิ่ว หฑวน เปย๊า อ๊ะ . ”
40009007	วั้ว เต้า เมี่ยน ฯฒฯ เจี์ย ซิน หฑวน เปย๊า หมี่ อ๊ะ .
40009008	หฒวัง เมี่ยน ปวัด ฮนั้ง น้าย นอ , นิ่น บัว กั้ม เหฑีย ไห่ , หย่า เธง ทิน-ฮู่ง , เหว่ย หฒุ นิ่น ปุน น้าย หญู่ง หัด ม์า เมี่ยน .
40009009	เย​ซู ธ้วด วั้ว นอม ต๋อง หมี่ อ๊ะ . กัน เจี๊ยน เจ๊า มี่ง เกา , ปวัด เต้า เซียว โฑว-ฒิ่น เญย เมี่ยน , บั๋ว เห่ว มัด​ทาย , เฒว์ย เจี๊ยน วั้ว เซียว โฑว หฒ่าม . เย​ซู ก๊อง บั๋ว นิ่น , “ ต้าย กัน เยีย โอ่ . ” มัด​ทาย ฯฒฯ เจี์ย ซิน กัน เจี๊ยน เย​ซู มี่ง อ๊ะ .
40009010	เย​ซู เยียม มัด​ทาย เญย เปย๊า หญั่น หฮนาง วั้ว หฒั่น , ม่าย เถง โล​มา ฮู่ง จา เซียว โฑว-ฒิ่น เญย เมี่ยน ธั้ม เญย เหธา เม่ง เต้า หว่าย เญย เมี่ยน หย่า ต้าย เหธา เย​ซู เหธา นิ่น เญย ไซ-ก๋อ บัว จวั่ง เตี้ย หญั่น หฮนาง .
40009011	ม่าย เต๋ย ฟา​ลิ​สี เมี่ยน ปวัด ฯฒฯ หน่าย ก๋า ไซ-ก๋อ , “ เม่ย บัว เญย ไซ-เตี๋ย เหว่ย หาย ติ่ว เหธา เซียว โฑว เญย เมี่ยน เหธา เม่ง เต้า หว่าย เญย เมี่ยน หญั่น หฮนาง ? ”
40009012	เย​ซู ไฮ์ นิ่น บัว ฮนั้ง น้าย นอ ก๊อง , นิ่น ฯฒฯ เตา , “ หวั่ง เสียง เญย เมี่ยน ไม้ เฉียม หฒุ เดีย-ไซ . ขูง ปุ๊ด-แป่ง เมี่ยน ฮนั้ง เฉียม หฒุ เดีย-ไซ .
40009013	เม่ย บัว มี่ง โหะ น้าย โจ๋ว กีง-โซว เญย หว่า เญย เอ๋ย เล์ย ม่าะ ! กีง-โซว ก๊อง , ‘ เยีย อ๋อย เมี่ยน ม่าย เฮญี้ยว ค้อ-เลี่ยน เมี่ยน . ไม้ เฒ์ย อ๋อย เมี่ยน ต้อ แซง-คู้ ต้าย เหฒี่ย เยีย . ’
40009014	วั้ว หฒั่น เถง เมี่ยน เจี๋ย ววม เญย เล์ย วั้ว เต้า โย​ฮัน เญย ไซ-ก๋อ ต้าย หน่าย เย​ซู , “ เยีย บัว เหธา ฟา​ลิ​สี เมี่ยน เฒย ไม้ หญั่น หาย หญู่ง . เม่ย เญย ไซ-ก๋อ บัว เหว่ย หาย ติ่ว ไม้ เฒย ? ”
40009015	เย​ซู เตา , “ เซียง-ล่าง หธ่อ เยียม เจี๊ยน ธีง-จา-ยิ่น เญย เฒี่ยง โห่ , แคะ เมี่ยน ไฮ่ เฑ่า เญย ไฟ ? ฒู้ง ไม้ ไฮ่ . มป่า ฮนอย-เหญียะ อ๋อย เถา , เซียง-ล่าง หฒุ ต้อ มี่ง หมี่ อ๊ะ . เถา วั้ว หฒั่น แคะ เมี่ยน หธีง ต้าย เฒย ไม้ หญั่น หาย หญู่ง .
40009016	“ ไม้ ม่าย หาย เต้า หล่ง เซียง-เดีย เบี๊ย โล์-ลุย . เซียง-เดีย ไฮ่ โซะ ปุน เบี๊ย เญย ต๋อง จา ฮู้ โฮล .
40009017	“ หย่า ไม้ ม่าย หาย เต้า เฒาะ เซียง-อะหงุ่น ติ๊ว ตั๊บ โล์-ด๊บ-บัวะ . ตั๊บ นอ , ติ๊ว เญย เฉีย หฒูง , บัวะ ฯฒฯ บ๋าย อ๊ะ . บัวะ ฮู้ เหฑ่ง , ติ๊ว หย่า ธ้วด เหฑ่ง หมี่ อ๊ะ . เซียง-ติ๊ว อ๋อย หฒุ ตั๊บ เซียง-ด๊บ-บัวะ . ฮนั้ง หน่าย , เลี่ยม ติ๊ว เลี่ยม บัวะ หธีง ต้าย ไม้ ไฮ่ หว่าย . ”
40009018	เย​ซู หธ่อ ก๊อง เจี๊ยน น้าย เต๋ย หว่า วั้ว หฒั่น , ม่าย เต้า กุ๊น หวุ่ย ต้อง เญย เมี่ยน ต้าย เกว่ย เหฌี่ย นิ่น เญย หฑะเฮมียน หย่า ก๊อง , “ เยีย เญย เซียะ โธะ โหะ ไต่ มี่ง . โท้ เม่ย มี่ง หล่ง ปั์ว มาน นิ่น , นิ่น ฯฒฯ นั่ง ต้าย อ๊ะ . ”
40009019	เย​ซู ฯฒฯ เจี์ย ซิน กัน เจี๊ยน นิ่น มี่ง . ไซ-ก๋อ บัว หย่า กัน เจี๊ยน มี่ง .
40009020	มี่ง เกา , ม่าย เต้า มเซียะ ตอน ปุ๊ด แป่ง-ฮลุด ตุ๊ เหฒียบ เหญ่ย หฮญัง อ๊ะ . นิ่น ยั่ง ฆะฮ้า ฆาง ต้าย ฮลัว เย​ซู เญย ลุย-จั๊วะ ,
40009021	เหว่ย หฒุ นิ่น เยียม เฮญี้ยว ฮนั้ม , “ สี ก๊อง เยีย ขูง ฮลัว นิ่น เญย ลุย ฮนั้ง , เยีย เญย แป่ง ฯฒฯ หลง อ๊ะ . ”
40009022	เย​ซู กวิ้น ซิน ปวัด วั้ว เต้า มเซียะ ตอน ฯฒฯ ก๊อง , “ มเต้า มเซียะ ตอน อ้า ! กุ๊น ปู๋ง เฮญี้ยว อ๊ะ . เหว่ย หฒุ เม่ย เสียน เยีย , เม่ย เญย แป่ง หลง อ๊ะ . ” ต้ง วั้ว นอม เฒี่ยง โห่ , แป่ง ฯฒฯ หลง หมี่ อ๊ะ .
40009023	เย​ซู เปียะ กุ๊น หวุ่ย ต้อง วั้ว เต้า เมี่ยน เญย เปย๊า วั้ว หฒั่น , นิ่น ปวัด ปย๊ม เฮล้า-ด้ง หนู เญย เมี่ยน เหธา เมี่ยน ธั้ม เบี้ยวๆ เญย .
40009024	นิ่น ฯฒฯ ก๊อง บั๋ว หฒวัง เมี่ยน , “ ธ้วด มี่ง ม่าะ ! น้าย เต้า เซียะ ไม้ เฒ์ย ไต่ . นิ่น มฌ่อม ฮนั้ง . ” หฒวัง เมี่ยน ฯฒฯ จั๊ด นิ่น .
40009025	หฒุ่น น้าย เต๋ย เมี่ยน ธ้วด มี่ง ลิ์ว , เย​ซู เปียะ มี่ง นั้น เจี๊ยน วั้ว เต้า เซียะ เญย ปั์ว . เซียะ ฯฒฯ เจี์ย ซิน ต้าย อ๊ะ .
40009026	น้าย เต๋ย เฝียน ซีง ปวั๊ง วั้ว นอม เต่ย-ปูง .
40009027	เย​ซู ธ้วด วั้ว นอม ต๋อง หมี่ อ๊ะ . กัน เจี๊ยน เจ๊า มี่ง เกา , ม่าย อี เต้า มฒีง แม่ง เญย เมี่ยน กัน เจี๊ยน มี่ง , เห่ว เจี๊ยน ก๊อง , “ ดา​วิด เญย เฒ้ย-ฟุน อ้า ! ค้อ-เลี่ยน เยีย บัว ม่าะ ! ”
40009028	เย​ซู เปียะ เปย๊า มี่ง , วั้ว เต๋ย อี เต้า มฒีง แม่ง เญย เมี่ยน ต้าย ล์อ นิ่น . เย​ซู หน่าย ก๋า นิ่น บัว , “ เม่ย บัว เสียน เยีย ไฮ่ หฒ่อ เม่ย บัว เญย มฒีง ไฟ ? ” นิ่น บัว เตา , “ ต้ม ก๋อ อ่า , เยีย บัว เสียน เญย . ”
40009029	เย​ซู ฯฒฯ ฮลัว นิ่น บัว เญย มฒีง หย่า ก๊อง , “ เอย เม่ย บัว เสียน เญย , ฯฒฯ ตุ๊ อ๊ะ . ”
40009030	นิ่น บัว เญย มฒีง ฯฒฯ ไฮ่ หมั่ง ตุ๊ ปวัด อ๊ะ . เย​ซู หัด นิ่น บัว . “ ธิน-หม่าน ไม้ ตู๋ง บั๋ว หาย เต้า . ”
40009031	มป่า นิ่น บัว ธ้วด มี่ง ฒุ่น เย​ซู โหฒว เญย เจ๊า ปวั๊ง วั้ว นอม เต่ย-ปูง .
40009032	วั้ว เต๋ย อี เต้า เมี่ยน ธ้วด มี่ง วั้ว หฒั่น , เมี่ยน ต้อ เต้า หฒุ เมี้ยน มัวะ หฮงง , ไม้ ไฮ่ ก๊อง หว่า เญย เมี่ยน , ต้าย ล์อ เย​ซู .
40009033	เย​ซู หฒุ่น เมี้ยน ธ้วด ลิ์ว , วั้ว เต้า เมี่ยน ฯฒฯ เลี่ยม เฒ่ย ไฮ่ ก๊อง หว่า . หฒวัง เมี่ยน บัวะ ฮ่อง ไห่ , ล่าน บั๋ว ล่าน , “ เยียม อิ​สะ​ลา​เอน เต่ย-ปูง ไม้ แก้ง ปวัด เจี๋ย น้าย หญู่ง สี่ . ”
40009034	มป่า ฟา​ลิ​สี เมี่ยน ก๊อง , “ เมี้ยน เญย ฮู่ง ปุน นิ่น ม่าย หลี่ง หฒุ่น เมี้ยน ธ้วด ฮนั้ง . ”
40009035	เย​ซู โย่ว เจี๊ยน เฒว่ย มู้ง เฒว่ย ล์าง มี่ง , เยียม หวุ่ย ต้อง หฌาว เมี่ยน หย่า ฒุ่น ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน . นิ่น หย่า หฒ่อ หลง หญู่งๆ แป่ง .
40009036	เย​ซู ปวัด น้าย เต๋ย เมี่ยน ธั้ม นิ่น หฒะเก้ง ! ไฮ์ ค้อ-เลี่ยน ไห่ เหว่ย หฒุ นิ่น บัว โค้ว ไห่ , ไม้ ลั่ม เขา ต๋อง , ฮนั้ง กวั้น ปะกี ยู่ง ไม้ ม่าย เฒี้ยว โก๋ว นอ .
40009037	เย​ซู ฯฒฯ บั๋ว นิ่น เญย ไซ-ก๋อ บัว , “ แกง-หฒวัง ธั้ม มป่า กง-เมี่ยน โหฒะ .
40009038	เหว่ย น้าย อ๋อย หฒุ โท้ แกง-หฒวัง เญย เฒี้ยว พ้าย กง-เมี่ยน ธ้วด มี่ง เซียว นิ่น เญย แกง-หฒวัง . ”
40010001	เย​ซู เห่ว นิ่น เญย เหฒียบ เหญ่ย เต้า ไซ-ก๋อ ต้าย ฒุ้น , จิว หัด ม์า ปุน นิ่น บัว ไฮ่ หฒุ่น เฮยี่ย ไกว๊ เมี้ยน ธ้วด หย่า ไฮ่ หฒ่อ หญู่งๆ แป่ง หลง .
40010002	น้าย เต๋ย เหฒียบ เหญ่ย เต้า กง-โฒ่ เญย บั๋ว เซ ม่าย ฮนั้ง น้าย . ตะเยี้ยด เต้า เห่ว ซี​โมน , แอ๋ง ม่าย นอม บั๋ว เห่ว ปี​เต . แอ๋ง ม่าย นิ่น เญย โย์ว , อัน​ดา​ลู . ม่าย เส​เบ​ดี เญย ตอน , ยา​กอบ , เหธา ยา​กอบ เญย โย์ว , โย​ฮัน .
40010003	ม่าย ฟี​ลิบ เหธา บา​โท​โล​มิว , ม่าย โท​มัด เหธา เซียว โฑว วั้ว เต้า มัด​ทาย , ม่าย อัน​เฟ​อัด เญย ตอน , ยา​กอบ , เหธา ทัด​เด​อัด .
40010004	ม่าย ฮนั้ม กั๊วะ หฒั่ง วั้ว เต้า ซี​โมน . หย่า ม่าย หม่าย เย​ซู วั้ว เต้า ยู​ดาด อิ​สะ​คา​ลิ​โอด .
40010005	เย​ซู พ้าย น้าย เต๋ย เหฒียบ เหญ่ย เต้า กง-โฒ่ ธ้วด มี่ง วั้ว หฒั่น , นิ่น หย่า หฌาว เหฒียง . นิ่น ก๊อง , “ ไม้ ตู๋ง มี่ง หาย ฝีง จั๋น เญย เต่ย-ปูง . หย่า ไม้ ตู๋ง เปียะ สะ​มา​เลีย เต่ย-ปูง เญย หาย นอม มู้ง .
40010006	ขูง อ๋อย หฒุ มี่ง ล์อ อิ​สะ​ลา​เอน เมี่ยน . นิ่น บัว เซ ฮนั้ง ตี๋ง ล่าย เญย ปะกี ยู่ง นอ .
40010007	เม่ย บัว เหยียด ปิ่น มี่ง เหยียด ปิ่น ฒุ่น บั๋ว เมี่ยน , ‘ ทิน-ฮู่ง ต้าย โหฒว เฒี้ยว กุ๊น เมี่ยน เญย เฒี่ยง โห่ เถา ฟัด อ๊ะ . ’
40010008	อ๋อย หฒุ หฒ่อ แป่ง , เห่ว ไต่ มี่ง เญย เมี่ยน นั่ง ต้าย , หฒ่อ หลง ปุ๊ด ก้ม ฮู้ แป่ง เญย เมี่ยน , หย่า หฒุ่น เมี้ยน ธ้วด . เม่ย บัว แปะๆ ตุ๊ ต้าย เญย หย่า อ๋อย หฒุ แปะๆ ปุน .
40010009	เม่ย บัว เญย ญ่าน บัวะ , ไม้ ตู๋ง ตั๊บ เจียม ไฟ ญ่าน ไฟ ต้ง ฒิ่น ต้อ มี่ง .
40010010	ธ้วด เจ๊า , ไม้ หฒุ ต้อ บัวะ ตั๊บ กะน้าย , ไม้ ตู๋ง ต้อ ลุย-เหยี่ยน , ไฟ เฮ่ , ไฟ ปย๊า-บย่า . กง-เมี่ยน หอบ หฒุ ตุ๊ นิ่น เฉียม หล่ง เญย กะน้าย .
40010011	“ เม่ย บัว เปียะ หาย นอม ล์าง , หาย นอม มู้ง , อ๋อย หฒุ สัม หมั่ง ก๋า , เยียม วั้ว ม่าย หาย เต้า ผุย ตุ๊ เม่ย บัว ฮิด นิ่น เญย เปย๊า . ฮิด หาย เต้า เญย เปย๊า , อ๋อย หฒุ ฮิด เถา แอ๋ง ธ้วด วั้ว นอม ต๋อง .
40010012	เปียะ เปย๊า วั้ว หฒั่น , อ๋อย หฒุ โท้ ทิน-ฮู่ง ปุน แป้ง ออน วั้ว ป่วน เมี่ยน .
40010013	สี ก๊อง วั้ว ป่วน เมี่ยน อะเฮน้ย ฒิบ เม่ย บัว นอ , ปุน เม่ย บัว โท้ เญย แป้ง ออน เยียม วั้ว นอม เปย๊า . สี ก๊อง นิ่น บัว ไม้ ฒิบ เม่ย บัว นอ , อ๋อย หฒุ เซียว เม่ย บัว โท้ เญย แป้ง ออน หฑวน .
40010014	หาย นอม เปย๊า ไฟ หาย นอม มู้ง ไม้ ฒิบ เม่ย บัว ไฟ ไม้ หมวัง เม่ย บัว เญย หว่า , อ๋อย หฒุ ธ้วด วั้ว นอม ต๋อง หย่า เฝง กั๊วะ เหฒา เญย เนีย-บูง กวั่ง วั้ว .
40010015	เยีย ก๊อง เฒียน บั๋ว เม่ย บัว , เถา เซี้ยม ฒุ์ย วั้ว ฮนอย , โส​โดม ฒี่ง เหธา โก​โม​ลา ฒี่ง อ๋อย หฒุ ตี่ง ฒุ์ย ฒู้ง เก้า เฮง วั้ว นอม มู้ง .
40010016	“ หมวัง หลง โอ่ . เยีย พ้าย เม่ย บัว ธ้วด มี่ง , เซ ฮนั้ง ปู๋ง ปะกี ยู่ง เปียะ เฮยี่ย จู๊ กวั้น กะญั์ว นอ . เม่ย บัว อ๋อย หฒุ ฮนั้ง นาง นอ ไกว . หย่า ฮนั้ง แปะ ก๊บ นอ ส่วน .
40010017	อ๋อย หฒุ ไฝ ฟิม . เมี่ยน อ๋อย เฒาะ เม่ย บัว ต้อ มี่ง กุ๊น สี่ หวุ่ย . เยียม นิ่น บัว เญย หวุ่ย ต้อง นิ่น บัว หย่า อ๋อย หล่ง ปย๊า-ปิน เบ๊าะ เม่ย บัว .
40010018	เม่ย บัว หลาย เยีย อ๋อย หฒุ เมี่ยน ต้อ เม่ย บัว มี่ง เยียม หฒูง เหธา ฮู่ง เตี๋ย เญย หฑะเฮมียน เหว่ย คู้ เฝียน โหฒว ฒอง-เหฒง ปุน นิ่น บัว เหธา จั๋น หมวัง .
40010019	นิ่น บัว ต้อ มี่ง ฒ่า หน่าย วั้ว หฒั่น , ไม้ ตู๋ง เฑ่า อ๋อย หฒุ ก๊อง หาย หญู่ง ไฟ อ๋อย หฒุ ฮนั้ง หาย นอ ก๊อง . เถา เฒี่ยง โห่ , ต้ง เม่ย บัว อ๋อย หฒุ ก๊อง เญย หว่า , ทิน-ฮู่ง อ๋อย ปุน เม่ย บัว ก๊อง ,
40010020	เหว่ย หฒุ ไม้ เฒ์ย เม่ย บัว กั้น ฮนั้ม ธ้วด หว่า ก๊อง . เม่ย บัว เญย หฒั่ง เตี๋ย เญย สีง ลี่ง กั้น หล่ง เม่ย บัว ก๊อง .
40010021	“ มั์ว-ตอน ต่อย , ล่าน อ๋อย เฒาะ ล่าน จิว ปุน เมี่ยน ไต๋ . เตีย หย่า อ๋อย เฒาะ นิ่น เญย ฝุเจว๊ย จิว ปุน เมี่ยน ไต๋ . ฝุเจว๊ย เหธา เตี๋ย หม่า หย่า อ๋อย เป๋น วิน , ฯฒฯ จิว ปุน เมี่ยน ไต๋ .
40010022	เหว่ย เยีย , หฒวัง เมี่ยน อ๋อย ฑอง เม่ย บัว , มป่า หาย เต้า เตี๊ย ตุ๊ เถา ต้าว ฯฒฯ ตุ๊ เหฌียว อ๊ะ .
40010023	เม่ย บัว เยียม เหยียด นอม มู้ง หฒุ เมี่ยน โหฒว โตะ , อ๋อย หฒุ เปย๋า มี่ง กั้น นอม มู้ง . เยีย ก๊อง เฒียน บั๋ว เม่ย บัว , เม่ย บัว มี่ง อิ​สะ​ลา​เอน เต่ย-ปูง เญย นอมๆ ล์าง โหฒว เม่ย บัว เญย กง ไม้ แก้ง เหฒียง , เยีย , ป้าม เมี่ยน เญย ตอน , ฯฒฯ เถา อ๊ะ .
40010024	“ เหาะ แซง ไม้ เก้า โฮล นิ่น เญย ฟิน-แซง . โน่ว ไม้ เก้า โฮล นิ่น เญย เฒี้ยว .
40010025	สี ก๊อง เหาะ แซง ไฮ่ ตุ๊ ฮนั้ง นิ่น เญย ฟิน-แซง , โน่ว ไฮ่ ตุ๊ ฮนั้ง นิ่น เญย เฒี้ยว , อ๋อย หฒุ ปวั๊ง เฮญี้ยว อ๊ะ . สี ก๊อง เปย๊า-เฒี้ยว หฒุ เมี่ยน เห่ว โหฒว เบ​เอน​เซ​บูน เมี้ยน , เปย๊า ฒง เมี่ยน เหยียด เฒย อ๋อย หฒุ เมี่ยน เห่ว เก้า หว่าย เจี๋ย เญย บั๋ว .
40010026	“ ฮนั้ง หน่าย , ไม้ ตู๋ง กั้ม เหฑีย เมี่ยน . ไม้ ม่าย หาย หญู่ง เกม เจี๊ยน ไม้ หฒุ ธ้วด ย่าง . ไม้ ม่าย หาย หญู่ง ปี๋ง เจี๊ยน , เมี่ยน ไม้ ไฮ่ ฮิ้ว .
40010027	เยีย เยียม หฮมวัง ฒง ปี๋ง เจี๊ยน บั๋ว เม่ย บัว เญย สี่ , เม่ย บัว อ๋อย หฒุ เยียม ฌัง ฒง ก๊อง ธ้วด ต้าย . เม่ย บัว เยียม มน่อม กอน ไฮ์ เญย หว่า-ซับ , อ๋อย หฒุ เยียม วั้ว เปย๊า-ง่อ ฒุ่น บั๋ว เมี่ยน .
40010028	ไม้ ตู๋ง กั้ม เหฑีย เมี่ยน . นิ่น บัว ไฮ่ ไต๋ ซิน มป่า ไม้ ไฮ่ ไต๋ ลี่ง ว่วน . ต๋าว หฑวน อ๋อย หฒุ กั้ม เหฑีย ทิน-ฮู่ง . ทิน-ฮู่ง ไฮ่ ปุน เลี่ยม ซิน เลี่ยม ลี่ง ว่วน ด๊อด เต่ย หญัวะ หฒุ เหมียด .
40010029	อี นอม เหนาะ เหมย หม่าย ตุ๊ เหยียด นอม ต้ง ฒิ่น ฮนั้ง . มป่า ธ้วด ลิ์ว เม่ย บัว เญย หฒั่ง เตี๋ย เญย เอ๋ย , เหยียด นอม เหนาะ เหมย ไม้ ด๊อด เหฌี่ย เดา .
40010030	เลี่ยม เม่ย บัว เญย บะเปยย ฒู้ง ซ้าว เหฑ่ง หมี่ อ๊ะ .
40010031	ฮนั้ง หน่าย ไม้ ตู๋ง กั้ม เหฑีย . เม่ย บัว ฒู้ง เก้า จ๋าย เจี๋ย เหนาะ เหมย ธั้ม .
40010032	“ หาย เต้า ตอง หฒวัง เหญี่ยม เยีย , เยีย เยียม เยีย เญย ทิน-ต้อง เตี๋ย เญย หฑะเฮมียน หย่า อ๋อย เหญี่ยม วั้ว เต้า .
40010033	มป่า หาย เต้า ตอง หฒวัง ไม้ เหญี่ยม เยีย , เยีย เยียม เยีย เญย ทิน-ต้อง เตี๋ย เญย หฑะเฮมียน หย่า ไม้ เหญี่ยม วั้ว เต้า .
40010034	“ ไม้ ตู๋ง ฮนั้ม เยีย ต้าย เหว่ย ปุน ป้าม เกน ถาย-แป้ง . เยีย ไม้ เฒ์ย ต้าย เหว่ย ปุน ป้าม เกน ถาย-แป้ง , เยีย ต้อ หฑุ ด๊าว ต้าย .
40010035	เยีย ต้าย เหว่ย ปุน “ ‘ ตอน เหธา เตีย ไม้ หอบ , เซียะ เหธา มา ไม้ หอบ , บวั์ง เหธา มา-ปั่ว ไม้ หอบ .
40010036	เปย๊า ฒง เมี่ยน ฯฒฯ เป๋น กั้น เญย วิน-วั้ง อ๊ะ . ’
40010037	“ หาย เต้า ฮนั้ม เตี๋ย หม่า เก้า ธั้ม นิ่น ฮนั้ม เยีย , เซ ไม้ ผุย กัน เยีย โหฒว ไซ-ก๋อ . หาย เต้า ฮนั้ม นิ่น เญย น่าม โญ์ว เก้า ธั้ม นิ่น ฮนั้ม เยีย , วั้ว เต้า หย่า ไม้ ผุย โหฒว เยีย เญย ไซ-ก๋อ .
40010038	หาย เต้า ไม้ ดาม เจี๊ยน นิ่น กั้น เญย เหฒียบ หฑั่ง จ๋า กัน เจี๊ยน เยีย มี่ง , วั้ว เต้า ไม้ ผุย โหฒว เยีย เญย ไซ-ก๋อ .
40010039	หาย เต้า ขูง อ๋อย โก๋ว นิ่น กั้น เญย แหม่ง , วั้ว เต้า ฯฒฯ หฒุ กวั่ง นิ่น เญย แหม่ง . มป่า หาย เต้า เหว่ย เยีย กวั่ง นิ่น เญย แหม่ง , วั้ว เต้า ฯฒฯ ตุ๊ แหม่ง เฒี่ยง อ๊ะ .
40010040	“ หาย เต้า ฒิบ เม่ย บัว , นิ่น หย่า ฒิบ เยีย . หาย เต้า ฒิบ เยีย , นิ่น หย่า ฒิบ พ้าย เยีย ต้าย วั้ว เต้า .
40010041	หาย เต้า ฒิบ เต้า โต่ว หว่า เมี่ยน เหว่ย หฒุ นิ่น โหฒว โต่ว หว่า เมี่ยน , วั้ว เต้า ฯฒฯ ตุ๊ ฒิบ ฒี่ง เหญ่ย ฮนั้ง โต่ว หว่า เมี่ยน ฒิบ เญย ฒี่ง เหญ่ย นอ . หาย เต้า ฒิบ คู้ เมี่ยน เหว่ย หฒุ นิ่น โหฒว คู้ เมี่ยน , วั้ว เต้า ฯฒฯ ตุ๊ ฒิบ ฒี่ง เหญ่ย ฮนั้ง คู้ เมี่ยน ฒิบ นอ .
40010042	เยีย ก๊อง เฒียน บั๋ว เม่ย บัว , หาย เต้า ปุน เคาะ ววม-หนัม เหยียด เต้า น้าย เต๋ย ไฝ เจี๋ย เญย ไซ-ก๋อ ฮบ เหว่ย หฒุ นิ่น โหฒว เยีย เญย ไซ-ก๋อ , วั้ว เต้า เญย ฒี่ง เหญ่ย หฒะเก้ง ไม้ ไฮ่ ด๊อด . ”
40011001	เย​ซู หฌาว ลิ์ว นิ่น เญย เหฒียบ เหญ่ย เต้า ไซ-ก๋อ , นิ่น ธ้วด วั้ว นอม ต๋อง มี่ง กา​ลิ​ลี แซ้ง เญย มู้ง ฒุ่น โต์ หฌาว เมี่ยน .
40011002	เถง เมี่ยน เจี๋ย ววม เญย เล์ย วั้ว เต้า โย​ฮัน หธ่อ หววน เจี๊ยน โล่ วั้ว หฒั่น , นิ่น ไฮ์ ก๊อง กี​ตู่ โหฒว เญย กง , ฯฒฯ พ้าย เต๋ย นิ่น เญย ไซ-ก๋อ มี่ง
40011003	หน่าย เย​ซู , “ เม่ย ต้ง โย​ฮัน ก๊อง อ๋อย ต้าย วั้ว เต้า ซ่าะ ? ไฟ เยีย บัว หธ่อ อ๋อย หฒุ ฒั้ว กั้น เต้า ? ”
40011004	เย​ซู เตา นิ่น บัว , “ หฑวน มี่ง ก๊อง เม่ย บัว ไฮ์ เญย เหธา ปวัด เญย น้าย เต๋ย เจ๊า-โหล่ว ปุน โย​ฮัน หมวัง โอ่ .
40011005	บั๋ว นิ่น , มฒีง แม่ง มฒีง บั๊ว เญย เมี่ยน ไฮ่ หมั่ง ตุ๊ ปวัด , เหฒา ไบ เญย เมี่ยน ไฮ่ ยั่ง เจ๊า อ๊ะ . ปุ๊ด ก้ม ฮู้ แป่ง วั้ว เต๋ย หฒ่อ หลง เหฑ่ง . มน่อม ดูง เญย หย่า ไฮ่ หมวัง ตุ๊ ไฮ์ . ไต่ มี่ง เญย เมี่ยน แอ๋ง นั่ง ต้าย . เมี่ยน จ่ม เมี่ยน หย่า ตุ๊ ไฮ์ คู้ เฝียน .
40011006	หาย เต้า ไม้ เฆ่ม เยีย , วั้ว เต้า ม่าย เฌียน-โย่ว อ๊ะ . ”
40011007	โย​ฮัน เญย ไซ-ก๋อ หฑวน เญย เฒี่ยง โห่ , เย​ซู ก๊อง โย​ฮัน เญย เจ๊า-โหล่ว บั๋ว หฒวัง เมี่ยน . นิ่น ก๊อง , “ เม่ย บัว มี่ง เต่ย-ปูง-ฮวาง วั้ว หฒั่น , เม่ย บัว มี่ง หมั่ง หาย หญู่ง ? มี่ง หมั่ง ติ้ว หลัวะ ติ แกว๊ง หฒุ หฑยาว ป่วน ต์ง ไฟ ?
40011008	เม่ย บัว มี่ง หมั่ง หาย หญู่ง ? หมั่ง เต้า มจั่ง ตอน ฒุ เธี่ยว ฒุ ตุ่น ไฟ ? ฒุ เธี่ยว ฒุ ตุ่น เญย เมี่ยน เยียม ฮู่ง ติ่น ฮนั้ง เหลาะ .
40011009	วั้ว หญู่ง , เม่ย บัว ธ้วด มี่ง อ๋อย ปวัด หาย หญู่ง ? อ๋อย ปวัด เต้า โต่ว หว่า เมี่ยน เฒ์ย เญย ซ่าะ ? เฒ์ย เญย . มป่า เม่ย บัว อ๋อย ปวัด วั้ว เต้า , นิ่น ฒู้ง เก้า โฮล โต่ว หว่า เมี่ยน .
40011010	โย​ฮัน เซ ต้ง กีง-โซว เฟี้ย เจี๊ยน ก๊อง , “ ทิน-ฮู่ง ก๊อง , ‘ เยีย อ๋อย พ้าย เยีย เญย โต่ว เฝียน เมี่ยน มี่ง ด่าง เม่ย , ลิ์ว เล์ย เม่ย เญย เจ๊า . ’
40011011	เยีย ก๊อง เฒียน บั๋ว เม่ย บัว , ตะฟ่าน เยียม เมี่ยน บุด๋ง เถง เมี่ยน เจี๋ย ววม เญย เล์ย วั้ว เต้า โย​ฮัน , เก้า โฮล เจี๋ย . มป่า เยียม ทิน-ต้อง เญย กั๊วะ โหฒว เก้า ไฝ เจี๋ย วั้ว เต้า , นิ่น หธ่อ เก้า โฮล เจี๋ย โย​ฮัน .
40011012	เยียม น้าย เต้า โย​ฮัน เจี์ย กอน ฒุ่น โต์ เถา อี้ หฒั่น , ทิน-ฮู่ง เญย กั๊วะ หฒุ เมี่ยน โหฒว โตะ หย่า หฒุ เมี่ยน โตะ เมี่ยน อ๋อย ธ้าง .
40011013	เถา โย​ฮัน เญย ลู่ง เดี๊ย , หฒวัง โต่ว หว่า เมี่ยน เหธา โม​เซ เญย เล์ย-หลัด หย่า ก๊อง ทิน-ฮู่ง อ๋อย ต้าย โหฒว เฒี้ยว กุ๊น เมี่ยน เญย เจ๊า .
40011014	สี ก๊อง เม่ย บัว หญุ่น เสียน วั้ว เต๋ย เมี่ยน เถง ทิน-ฮู่ง โต่ว ต้าย เญย หว่า , โย​ฮัน เซ ต้ง นิ่น บัว ก๊อง อ๋อย ต้าย วั้ว เต้า เอ​ลี​ยา .
40011015	หาย เต้า ม่าย มน่อม อ๋อย หฒุ แปง มน่อม หมวัง หลง โอ่ .
40011016	“ เยีย อ๋อย หฒุ หล่ง หาย หญู่ง เป๊ย อี้ จ๋า เมี่ยน ? นิ่น บัว เซ ฮนั้ง ฝุเจว๊ย เฒว์ย เจี๊ยน เฮย-ห่อง , น้าย กวั้น เห่ว วั้ว กวั้น . นิ่น บัว ก๊อง ,
40011017	“ ‘ เยีย บัว ปย๊ม เฮล้า-ด้ง หนู , เม่ย บัว หย่า ไม้ หธัง เหย . เยีย บัว ป๋าว ปย๊บ จั๋น-ไต่ เญย ฑูง , เม่ย บัว หย่า ไม้ เญี้ยม . ’
40011018	เถง เมี่ยน เจี๋ย ววม เญย เล์ย วั้ว เต้า โย​ฮัน ต้าย วั้ว หฒั่น , นิ่น เฒย ไม้ หญั่น หาย หญู่ง , หย่า ไม้ ฮบ อะหงุ่น ติ๊ว . หฒวัง เมี่ยน ก๊อง , ‘ ม่าย เมี้ยน เยียม นิ่น เญย ซิน . ’
40011019	เยีย , ป้าม เมี่ยน เญย ตอน , ต้าย วั้ว หฒั่น , เยีย หญั่น หย่า ฮบ . เมี่ยน ฯฒฯ ก๊อง , ‘ หมั่ง ก๋า , น้าย เต้า เมี่ยน ขูง เม้า หญั่น ฮบ ฆวิน ฮนั้ง . นิ่น หย่า เหธา เถง โล​มา ฮู่ง จา เซียว โฑว-ฒิ่น เญย เมี่ยน เหธา เม่ง เต้า หว่าย เญย เมี่ยน โหฒว ต่อย . ’ มป่า ธ้วด ต้าย เญย สี่ ปุน ธีง ทิน-ฮู่ง เญย ธง-เม่ง หฒะเก้ง หอบ เญย . ”
40011020	เย​ซู ฯฒฯ เจี์ย กอน ก๊อง วั้ว เต๋ย มู้ง เหว่ย หฒุ นิ่น เยียม วั้ว เต๋ย มู้ง โหฒว บัวะ ฮ่อง เญย สี่ เก้า ธั้ม เจี๋ย มป่า เมี่ยน ไม้ คั้ง ก๊อย เฮญี้ยว กวั่ง ฒุ์ย .
40011021	นิ่น ก๊อง , “ โค​ลา​ซิน มู้ง อ้า ! เม่ย อ๋อย หฒุ โค้ว อ๊ะ . เบด​ไซ​ดา มู้ง อ้า ! เม่ย หย่า อ๋อย หฒุ โค้ว อ๊ะ . เยียม เม่ย บัว บุด๋ง โหฒว เจี๋ย วั้ว เต๋ย บัวะ ฮ่อง เญย สี่ , สี ก๊อง เยียม ไท​ละ เหธา ไซ​ดอน มู้ง โหฒว ธ้วด ต้าย นอ , วั้ว เต๋ย อี นอม มู้ง เญย เมี่ยน ฒู้ง ปุ๋ย เจี๊ยน ล่าม่า เดีย-โธว , เฒว์ย เจี๊ยน ซ้าย-ดุย , ปุน ธีง นิ่น บัว ก๊อย เฮญี้ยว กวั่ง ฒุ์ย เล่า อ๊ะ .
40011022	เยีย ก๊อง เฒียน บั๋ว เม่ย บัว , เถา เซี้ยม ฒุ์ย วั้ว ฮนอย , ไท​ละ เหธา ไซ​ดอน มู้ง ฒู้ง หฒุ ตี่ง ฒุ์ย เก้า เฮง เม่ย บัว .
40011023	คา​เป​นา​อุม มู้ง อ้า ! เม่ย กั้น อ๋อย ท่าย เม่ย กั้น ฝาว ลู่ง ไฟ ? เม่ย ฒู้ง อ๋อย หฒุ ต้อ เหฌี่ย เยี่ยม เกน อ๊ะโล่ะ ! สี ก๊อง เยียม เม่ย หน่าย โหฒว เจี๋ย วั้ว เต๋ย บัวะ ฮ่อง เญย สี่ เยียม วั้ว โส​โดม ฒี่ง โหฒว นอ , โส​โดม ฒี่ง หธ่อ ไฮ่ เยียม เถา อี้ หฒั่น .
40011024	เยีย ก๊อง เฒียน บั๋ว เม่ย บัว , เถา เซี้ยม ฒุ์ย วั้ว ฮนอย , โส​โดม ฒี่ง ฒู้ง หฒุ ตี่ง ฒุ์ย เก้า เฮง เม่ย อ๊ะ . ”
40011025	วั้ว หฒั่น เย​ซู ก๊อง , “ อา เตีย , ลู่ง เดา เญย เฒี้ยว อ้า ! เยีย เธง เตีย เหว่ย หฒุ น้าย เต๋ย สี่ เตีย เกม เจี๊ยน ไม้ ปุน ม่าย ธง-เม่ง เญย เมี่ยน เหธา โหะ ฮลัง เญย เมี่ยน ฮิ้ว , มป่า เตีย ปุน ไม้ โหะ ฮลัง เญย เมี่ยน ฮิ้ว .
40011026	อา เตีย อ้า ! น้าย เซ โหฒว ตุ๊ หอบ เตีย กั้น เญย เฮญี้ยว .
40011027	“ อา เตีย เฒาะ หญู่งๆ จิว ปุน เยีย . ธ้วด ลิ์ว เตีย , ไม้ ม่าย หาย เต้า ฮิ้ว ตุ๊ ตอน . ธ้วด ลิ์ว ตอน , เหธา ตอน ปุน ฮิ้ว วั้ว เต๋ย , ไม้ ม่าย หาย เต้า ฮิ้ว ตุ๊ เตีย . ”
40011028	“ เม่ย บัว หาย เต้า โค้ว ฮนั้ง เหญีย กะน้าย เฮนี้ย , กุ๊น ต้าย เยีย น้าย . เยีย อ๋อย ปุน เม่ย บัว ฮิด ขวน .
40011029	เฒาะ เยีย เญย เดี๋ยง-ก์า ก์า เจี๊ยน , หฒวด เยีย เญย หญู่ง , เหว่ย หฒุ เยีย เฮญี้ยว ส่วน , ฮ่อ น่อ , เม่ย บัว ฯฒฯ ตุ๊ แป้ง ออน .
40011030	เหว่ย หฒุ เยีย ปุน เม่ย บัว วั้ว นอม เดี๋ยง-ก์า คู่ ก์า เญย . เยีย ปุน เม่ย บัว เหญีย เญย กะน้าย หย่า เฮง . ”
40012001	ฆะฮ้า ไม้ หนั่ง เล่า , ม่าย นอม ตี้ง กง ฮนอย , เย​ซู เจี๋ย เมี่ยน เญย เบย้า เด่ย . นิ่น เญย ไซ-ก๋อ บัว เฮญี้ยว เซีย , ฯฒฯ เนี้ยด เบย้า ต๊อ หญั่น .
40012002	ฟา​ลิ​สี เมี่ยน ปวัด ฯฒฯ ก๊อง บั๋ว เย​ซู , “ หมั่ง ก๋า , เม่ย เญย ไซ-ก๋อ บัว ฮนั้ง น้าย นอ โหฒว , นิ่น บัว โหฒว ต่อง ตี้ง กง ฮนอย เญย เล์ย . ”
40012003	เย​ซู เตา , “ เม่ย บัว ไม้ โตะ เจี๋ย น้าย เต๋ย เจ๊า ไฟ ? ดา​วิด ฮู่ง เหธา กัน นิ่น วั้ว เต๋ย เมี่ยน เฮญี้ยว เซีย เญย เฒี่ยง โห่ , นิ่น บัว ฮนั้ง หาย นอ โหฒว ?
40012004	ดา​วิด เปียะ หฒั่ง ทิน-ฮู่ง เญย ด๊บ-ลิ่ว เฒาะ เก๋ง ทิน-ฮู่ง วั้ว เต๋ย ฌั้ว หญั่น . นิ่น เหธา นิ่น เญย เมี่ยน หย่า ไม้ ม่าย เล์ย หญั่น วั้ว เต๋ย ฌั้ว . ขูง ม่าย ไซ เมี่ยน กั้น ม่าย เล์ย หญั่น ฮนั้ง .
40012005	เม่ย บัว หย่า ไม้ โตะ เจี๋ย โม​เซ เญย เล์ย-หลัด ไฟ ? โม์ว นอม ตี้ง กง ฮนอย , ไซ เมี่ยน เยียม หฒั่ง ทิน-ฮู่ง เญย เปย๊า โหฒว ต่อง ตี้ง กง ฮนอย เญย เล์ย มป่า นิ่น บัว ไม้ ม่าย ฒุ์ย .
40012006	เยีย บั๋ว เม่ย บัว , เยียม น้าย ม่าย เต้า เก้า โฮล เจี๋ย หฒั่ง ทิน-ฮู่ง เญย เปย๊า .
40012007	กีง-โซว ก๊อง , ‘ เยีย อ๋อย เมี่ยน ม่าย เฮญี้ยว ค้อ-เลี่ยน เมี่ยน , ไม้ เฒ์ย อ๋อย เมี่ยน ต้อ แซง-คู้ ต้าย เหฒี่ย เยีย . ’ สี ก๊อง เม่ย บัว หฒะเก้ง เม่ง แปะ น้าย โจ๋ว หว่า เญย เอ๋ย เล์ย , เม่ย บัว ไม้ เฒาะ ไม้ โหฒว ต่อง เญย เมี่ยน ตี่ง ฒุ์ย ,
40012008	เหว่ย หฒุ เยีย , ป้าม เมี่ยน เญย ตอน , โหฒว ตี้ง กง ฮนอย เญย เฒี้ยว . ”
40012009	เย​ซู ธ้วด วั้ว นอม ต๋อง แอ๋ง มี่ง เปียะ นอม หวุ่ย ต้อง .
40012010	เยียม วั้ว ม่าย เต้า เมี่ยน ม่าย เจี๊ยะ ปั์ว หว่าย . ม่าย เต๋ย เมี่ยน อ๋อย ล์อ เจ๊า โก๋ เย​ซู , นิ่น บัว ฯฒฯ หน่าย ก๋า , “ หล่ง ตี้ง กง ฮนอย หฒ่อ แป่ง เซ ต่อง บัว เญย เล์ย ไฟ ไม้ ต่อง ? ”
40012011	เย​ซู เตา , “ สี ก๊อง เม่ย บัว หาย เต้า ม่าย เต้า ปะกี ยู่ง , ตี้ง กง ฮนอย วั้ว เต้า ปะกี ยู่ง ด๊อด ค้วด มี่ง , เม่ย บัว ไม้ เฒ์ย มี่ง เฒาะ นิ่น แปง ธ้วด ต้าย ไฟ ?
40012012	เหยียด ล่าน เมี่ยน เซ เก้า จ๋าย เจี๋ย เหยียด เต้า ปะกี ยู่ง . ฮนั้ง หน่าย , เล์ย-หลัด ปุน บัว หล่ง ตี้ง กง ฮนอย โหฒว คู้ สี่ ตุ๊ เญย . ”
40012013	เย​ซู ฯฒฯ ก๊อง บั๋ว ปั์ว หว่าย วั้ว เต้า เมี่ยน , “ ซูง เม่ย เญย ปั์ว ธ้วด ต้าย ม่าะ ! ” นิ่น ฯฒฯ ซูง ปั์ว ธ้วด ต้าย . นิ่น เญย ปั์ว ฯฒฯ หลง เหฑ่ง ฮนั้ง หลง วั้ว เจี๊ยะ นอ .
40012014	ฟา​ลิ​สี เมี่ยน ฯฒฯ ธ้วด มี่ง ธ่าง ล่าง ฮนั้ง หาย นอ ไฮ่ ไต๋ เย​ซู .
40012015	เย​ซู ฮิ้ว ตุ๊ นิ่น บัว ฮนั้ง น้าย นอ ต๊า หฒะเอ๋ย , นิ่น ฯฒฯ ธ้วด วั้ว นอม ต๋อง หมี่ อ๊ะ . เมี่ยน ธั้ม เญย กัน เจี๊ยน นิ่น มี่ง . เย​ซู หย่า หฒ่อ หลง เหฑ่ง เต้าๆ เญย แป่ง ,
40012016	แอ๋ง หัด นิ่น บัว ไม้ ตู๋ง ก๊อง บั๋ว เมี่ยน นิ่น ต้ง หาย เต้า .
40012017	นิ่น ฮนั้ง น้าย นอ โหฒว เหว่ย ปุน สี่ ธ้วด ต้าย ต๋อย โต่ว หว่า เมี่ยน , อิ​สะ​ยา , โต่ว ต้าย เญย หว่า .
40012018	อิ​สะ​ยา ก๊อง , “ หมั่ง ม่าะ ! น้าย เซ เยีย เญย โปว , ต้ง เยีย กิ๊น ต้าย วั้ว เต้า . เยีย ฮนั้ม ไห่ นิ่น . นิ่น หย่า หอบ เยีย เญย เฮญี้ยว ไห่ . เยีย อ๋อย เฒาะ เยีย เญย สีง ลี่ง เหธย ปุน นิ่น . นิ่น อ๋อย ฒุ่น เยีย โหฒว แป้ง ฟิม เญย เจ๊า ปุน หม่าน ฝีง หมวัง .
40012019	นิ่น ไม้ แฑง จ๋า หย่า ไม้ เห่ว เฉีย บุย , หย่า ไม้ ม่าย หาย เต้า ไฮ์ นิ่น เยียม จาย-ห่อง เญย เฉีย .
40012020	หลัวะ ติ แกว๊ง ต๊บ มี่ง , นิ่น หย่า ไม้ อ๊าว ดุ๊ด , ตัง-โธ้ กั๋น เญย เสียว นิ่น หย่า ไม้ ปย๊ม ไต่ . นิ่น อ๋อย ฮนั้ง น้าย โหฒว เจี๊ยน มี่ง เถา แป้ง ฟิม เญย เจ๊า ฮี่ง .
40012021	หม่าน ฝีง เมี่ยน หย่า อ๋อย เสียน เขา นิ่น ฯฒฯ ม่าย ลั่ม ฮนั้ม ต๋อง อ๊ะ . ”
40012022	วั้ว หฒั่น เมี่ยน ต้อ เต้า เมี่ยน ต้าย ล์อ เย​ซู . น้าย เต้า เมี่ยน หฒุ เมี้ยน มัวะ นิ่น มฒีง แม่ง หย่า มัวะ นิ่น หฮงง , ไม้ ไฮ่ ก๊อง หว่า . เย​ซู ฯฒฯ หฒ่อ หลง ต้าย , ไฮ่ ก๊อง หว่า อ๊ะ . มฒีง หย่า ไฮ่ หมั่ง ตุ๊ ปวัด อ๊ะ .
40012023	หฒวัง เมี่ยน บัวะ ฮ่อง ไห่ เย​ซู โหฒว เญย สี่ . ล่าน หน่าย ล่าน , “ น้าย เต้า เก้ง ดา​วิด ฮู่ง เญย เฒ้ย-ฟุน ไฟ นี ? ”
40012024	ฟา​ลิ​สี เมี่ยน ไฮ์ น้าย เต๋ย สี่ , นิ่น บัว ก๊อง , “ น้าย ล่าน เมี่ยน ไฮ่ หฒุ่น เมี้ยน ธ้วด เซ หลาย นิ่น หล่ง เมี้ยน เญย ฮู่ง , เบ​เอน​เซ​บูน , เญย หลี่ง หฒุ่น ฮนั้ง . ”
40012025	เย​ซู ฮิ้ว ตุ๊ นิ่น บัว ฮนั้ง หาย นอ ฮนั้ม , นิ่น ฯฒฯ ก๊อง , “ หาย นอม กั๊วะ ปุน ฆอย โหฒว เหฒีย เจ๊า , กั้น เญย กั๊วะ หฒั่ง เมี่ยน เหธา กั้น เญย กั๊วะ หฒั่ง เมี่ยน เบ๊าะ จ๋า , วั้ว นอม กั๊วะ ฯฒฯ ป่าย เหฑ่ง อ๊ะ . หาย นอม มู้ง ไฟ หาย เปย๊า เมี่ยน ไม้ ต้ง เฮญี้ยว , ปุน ฆอย , น้าย กวั้น เหธา วั้ว กวั้น เบ๊าะ จ๋า , ฯฒฯ ป่าย หมี่ อ๊ะ .
40012026	ฮนั้ง หน่าย , สี ก๊อง ซา​ตาน หฒุ่น ซา​ตาน ธ้วด , น้าย ปุน ธีง นิ่น เญย กั๊วะ ปุน ฆอย . นิ่น เญย กั๊วะ ฮนั้ง หาย นอ ไฮ่ เยียม ตุ๊ ว้วน ?
40012027	เม่ย บัว ก๊อง เยีย หล่ง เบ​เอน​เซ​บูน เมี้ยน เญย หลี่ง หฒุ่น เมี้ยน ธ้วด . วั้ว หญู่ง เม่ย บัว เญย ไซ-ก๋อ นี ? นิ่น บัว หล่ง หาย เต้า เญย หลี่ง หฒุ่น เมี้ยน ธ้วด ? เม่ย บัว เญย ไซ-ก๋อ โหฒว เญย สี่ ปุน ธีง เม่ย บัว ต่อง อ๊ะ .
40012028	เยีย เขา ทิน-ฮู่ง เญย สีง ลี่ง หฒุ่น เมี้ยน ธ้วด . น้าย ปุน ธีง ทิน-ฮู่ง ต้าย เยียม เม่ย บัว บุด๋ง โหฒว เฒี้ยว อ๊ะ .
40012029	“ ฮนั้ง หาย นอ ไฮ่ เปียะ เมี่ยน เฮ้น เมี่ยน เญย เปย๊า ธ้าง นิ่น เญย กะน้าย ? อ๋อย หฒุ โด้ เจี๊ยน วั้ว เต้า เมี่ยน เฮ้น เมี่ยน ด่าง หธีง ต้าย ไฮ่ ธ้าง ตุ๊ นิ่น เญย กะน้าย .
40012030	“ หาย เต้า ไม้ กัน เยีย เซ เหธา เยีย ต๋อย-เตก . หาย เต้า ไม้ เถง เยีย เซียว ฒุ้น , วั้ว เต้า โหฒว ปุน หฑาน เหฑ่ง หมี่ อ๊ะ .
40012031	เหว่ย น้าย เยีย บั๋ว เม่ย บัว , เมี่ยน ป์าม เญย เหยียด ฒู้ง ฒุ์ย , เหธา ก๊อง คี เญย เหยียด ฒู้ง หว่า , ทิน-ฮู่ง ไฮ่ กวั่ง เหฑ่ง . มป่า หาย เต้า ก๊อง คี สีง ลี่ง , ทิน-ฮู่ง ไม้ กวั่ง วั้ว เต้า เญย ฒุ์ย อ๊ะ .
40012032	หาย เต้า ก๊อง โตะ เยีย , ป้าม เมี่ยน เญย ตอน , ทิน-ฮู่ง ฯฒฯ กวั่ง วั้ว เต้า เญย ฒุ์ย . มป่า หาย เต้า ก๊อง โตะ สีง ลี่ง , ทิน-ฮู่ง ไม้ กวั่ง วั้ว เต้า เญย ฒุ์ย ไม้ กุ๊น เยียม น้าย กิ๊ด ลู่ง เดี๊ย ไฟ ฆะฮ้า วั้ว กิ๊ด ลู่ง เดี๊ย .
40012033	“ สี ก๊อง เดี๋ยง หลง ฯฒฯ เฒี่ยง เปี๊ยว หลง . ไม้ เป๋น เญย เดี๋ยง เฒี่ยง เปี๊ยว ไม้ เป๋น . ปวัด หาย หญู่ง เปี๊ยว ฯฒฯ ฮิ้ว ตุ๊ เป๋น หาย หญู่ง เดี๋ยง .
40012034	เม่ย บัว หน่าย ดุย นาง-โตะ เญย ป๊วน อ้า ! เม่ย บัว เฮญี้ยว หว่าย เญย เมี่ยน ฮนั้ง หาย นอ ไฮ่ ก๊อง คู้ หว่า ? เหว่ย หฒุ เฮญี้ยว ฒ่าง ปวั๊ง หาย หญู่ง , ฑุ่ย ฯฒฯ ก๊อง ธ้วด วั้ว หญู่ง อ๊ะ .
40012035	คู้ เมี่ยน เญย เฮญี้ยว เซียว หลง เญย กะน้าย , เฒาะ ธ้วด ต้าย เญย หย่า หลง . หว่าย เญย เมี่ยน เซียว หว่าย เญย กะน้าย , เฒาะ ธ้วด ต้าย เญย หย่า หว่าย .
40012036	“ เยีย บั๋ว เม่ย บัว , เถา เซี้ยม ฒุ์ย วั้ว ฮนอย , โม์ว ล่าน เมี่ยน ก๊อง เญย โจ๋วๆ เฮ่น หว่า , เก๊าะ-เมี่ยน กั้น อ๋อย หฒุ ดาม-ตอง .
40012037	ทิน-ฮู่ง อ๋อย หล่ง เม่ย กั้น เญย หว่า ตี่ง เม่ย ม่าย ฒุ์ย ไฟ ไม้ ม่าย ฒุ์ย . ”
40012038	วั้ว หฒั่น ม่าย เต๋ย หฌาว เล์ย เญย ฟิน-แซง เหธา ฟา​ลิ​สี เมี่ยน ก๊อง บั๋ว เย​ซู , “ ฟิน-แซง อ่า , เยีย บัว อ๋อย ปวัด นอม เม่ย ปุน ต้าย เญย จั๋ง-โห่ . ”
40012039	เย​ซู ก๊อง , “ อี้ จ๋า เญย เมี่ยน หว่าย ไห่ , ม่าย เฮยี่ย เฮญี้ยว . เม่ย บัว โท้ จั๋ง-โห่ มป่า ธ้วด ลิ์ว โต่ว หว่า เมี่ยน , โย​นา , เญย จั๋ง-โห่ , กั้น นอม เม่ย บัว ไม้ ตุ๊ หมั่ง อ๊ะ .
40012040	โย​นา เยียม ต้ม เบย์า เญย กะเซีย ปัว ฮนอย ปัว ม์วน , ป้าม เมี่ยน เญย ตอน ฟี่ ฮนั้ง เญย อ๋อย หฒุ เยียม เดา-เดี๊ย ปัว ฮนอย ปัว ม์วน .
40012041	เถา ทิน-ฮู่ง เซี้ยม ฒุ์ย วั้ว ฮนอย , นิ​นะ​เว เมี่ยน อ๋อย โซ้ว เจี์ย ต้าย โก๋ อี้ จ๋า เมี่ยน , เหว่ย หฒุ โย​นา มี่ง ฒุ่น โต์ วั้ว หฒั่น , นิ่น บัว ฒู้ง ก๊อย เฮญี้ยว กวั่ง ฒุ์ย หมี่ อ๊ะ . หมั่ง ม่าะ ! อี้ หฒั่น เยียม น้าย หธ่อ ม่าย เต้า เก้า โฮล เจี๋ย โย​นา .
40012042	เถา ทิน-ฮู่ง เซี้ยม ฒุ์ย วั้ว ฮนอย , เยียม น่าม ปูง วั้ว เต้า ฮู่ง หม่า อ๋อย โซ้ว เจี์ย ต้าย โก๋ อี้ จ๋า เมี่ยน , เหว่ย หฒุ วั้ว เต้า ฮู่ง หม่า เยียม ลู่ง กอน ต้าย หมวัง ซา​โล​มอน ฮู่ง ธง-เม่ง เญย หว่า . หมั่ง ม่าะ ! อี้ หฒั่น เยียม น้าย ม่าย เต้า เก้า โฮล เจี๋ย ซา​โล​มอน .
40012043	“ เฮยี่ย ไกว๊ เมี้ยน เยียม เมี่ยน เญย ซิน ธ้วด ต้าย วั้ว หฒั่น นิ่น โย่ว เจี๊ยน เต่ย-ปูง-ฮ์าน มี่ง ล์อ ต๋อง ฮิด . มี่ง เกา , ล์อ ไม้ ตุ๊ ต๋อง ฮิด .
40012044	เมี้ยน ฯฒฯ ก๊อง , ‘ อา , เยีย อ๋อย หฑวน เยีย เญย โล์-เปย๊า เยียม อ๊ะ . ’ นิ่น ฯฒฯ หฑวน มี่ง ปวัด นิ่น เญย โล์-เปย๊า พ้วด ฌัง เหฑ่ง , เบ่น ซูง , เฮ่นๆ วั้ว .
40012045	นิ่น ฯฒฯ แอ๋ง มี่ง ล์อ เสี่ย เต้า เมี้ยน เก้า เธี้ยว เจี๋ย นิ่น ต้าย . นิ่น บัว ฯฒฯ เปียะ วั้ว เต้า เมี่ยน เญย ซิน เยียม . วั้ว เต้า เมี่ยน ฯฒฯ เก้า โค้ว ฒิ่น ด่าง อ๊ะ . เม่ย บัว น้าย ต่อย เฮญี้ยว หว่าย เญย เมี่ยน หย่า อ๋อย หฒุ ฮนั้ง หน่าย . ”
40012046	เย​ซู หธ่อ เหธา หฒวัง เมี่ยน ก๊อง เจี๊ยน หว่า วั้ว หฒั่น , เย​ซู เญย มา เหธา นิ่น เญย โย์ว บัว เถา อ๊ะ , โซ้ว กะเหญี่ย แหมง อ๋อย เหธา เย​ซู ก๊อง หว่า .
40012047	ม่าย เต้า เยียม วั้ว เญย เมี่ยน ฯฒฯ บั๋ว เย​ซู , “ เม่ย เญย มา เหธา เม่ย เญย โย์ว บัว โซ้ว เจี๊ยน กะเหญี่ย แหมง , อ๋อย เหธา เม่ย ก๊อง หว่า . ”
40012048	เย​ซู เตา , “ หาย เต้า โหฒว เยีย เญย มา ? หาย เต้า โหฒว เยีย เญย มั์ว-ต่อย ? ”
40012049	นิ่น ฯฒฯ นุ เจี๊ยน นิ่น เญย ไซ-ก๋อ บัว หย่า ก๊อง , “ หมั่ง ม่าะ ! น้าย เต๋ย เมี่ยน เซ เยีย เญย มา เหธา เยีย เญย มั์ว-ต่อย .
40012050	หาย เต้า เอย เยีย เญย ทิน-ต้อง เตี๋ย เญย เอ๋ย โหฒว , วั้ว เต้า โหฒว เยีย เญย มั์ว-ต่อย หย่า โหฒว เยีย เญย มา . ”
40013001	ต้ง หน่าย ฮนอย เย​ซู ธ้วด วั้ว นอม เปย๊า มี่ง เฒว์ย เจี๊ยน วั้ว ค้อย-ตอน เฮลน .
40013002	เมี่ยน ธั้ม ไห่ ต้าย กั๊บ ฒุ้น เว่ย เจี๊ยน นิ่น , นิ่น ฯฒฯ เปียะ โผว ฑั้ง เฒว์ย เจี๊ยน . หฒวัง เมี่ยน โซ้ว เจี๊ยน วั้ว เบี๋ยน .
40013003	เย​ซู หล่ง หว่า-เป๊ย หฌาว ธั้ม-หญู่ง เจ๊า นิ่น บัว . นิ่น ก๊อง , “ ม่าย เต้า เมี่ยน ธ้วด มี่ง ฮ์า ญิม .
40013004	ฮ์า เญย เฒี่ยง โห่ , ม่าย เต๋ย ญิม ด๊อด หฒุ เจ๊า . เหนาะ ต้าย หญั่น เหฑ่ง หมี่ อ๊ะ .
40013005	ม่าย เต๋ย ญิม ด๊อด หฒุ หละเปย๊ย-หล่ม , ไม้ ม่าย เนีย ธั้ม เญย ต๋อง . เนีย ไม้ โฮ์ , ญิม ฯฒฯ กุ ญ่า เซี้ยบ .
40013006	หญุด ธ้วด ต้าย พุย หฒุ ฯฒฯ เหญา เหฑ่ง หมี่ อ๊ะ , เหว่ย หฒุ ญิม เหฌี่ย ฑู่ง ไม้ โด .
40013007	ม่าย เต๋ย ญิม ด๊อด หฒุ ฌิ้ม-หล่ม . ฌิ้ม โฮล ต้าย บย์อง เจี๊ยน อ๊ะ .
40013008	ม่าย เต๋ย ญิม ด๊อด หฒุ เดา-หลง , ธ้วด ต้าย เฒี่ยง ตุ๊ กิ๊ด . ม่าย เต๋ย เหยียด โก๊ว เซียว ตุ๊ เหยียด แป๊ะ โก๊ว . ม่าย เต๋ย เซียว ตุ๊ หลัวะ เหฒียบ โก๊ว . ม่าย เต๋ย เซียว ตุ๊ ฟ่า เหฒียบ โก๊ว .
40013009	หาย เต้า ม่าย มน่อม อ๋อย หฒุ แปง มน่อม หมวัง หลง โอ่ . ”
40013010	ไซ - ก๋อ บัว ต้าย หน่าย เย​ซู , “ ไซ-เตี๋ย เหว่ย หาย ติ่ว หล่ง หว่า-เป๊ย หฌาว น้าย เต๋ย เมี่ยน ? ”
40013011	เย​ซู เตา , “ ทิน-ฮู่ง โหฒว เฒี้ยว กุ๊น เมี่ยน น้าย เต๋ย เกม เจี๊ยน เญย สี่ , ทิน-ฮู่ง ปุน เม่ย บัว ฮิ้ว , มป่า ไม้ ปุน นิ่น บัว ฮิ้ว .
40013012	เหว่ย หฒุ หาย เต้า ม่าย เญย , อ๋อย จา ปุน นิ่น ม่าย เก้า ธั้ม , ฒู้ง ม่าย เหฒ่ง . หาย เต้า ไม้ ม่าย , เลี่ยม นิ่น ม่าย ติ๊ เตียน เญย , อ๋อย หฒุ เฒาะ มี่ง .
40013013	ฮนั้ง น้าย , เยีย หล่ง หว่า-เป๊ย หฌาว นิ่น บัว เหว่ย หฒุ ‘ นิ่น บัว หมั่ง หย่า หมั่ง ไม้ ปวัด , หมวัง หย่า หมวัง ไม้ ไฮ์ , หย่า ไม้ เม่ง แปะ . ’ ‘ เม่ย บัว ด่ง หาย หมวัง , เม่ย บัว ไม้ ไฮ่ เปียะ เฮญี้ยว , ด่ง หาย หมั่ง , หย่า ไม้ ไม้ เม่ง แปะ .
40013014	นิ่น บัว ต๋อย-ติ่ว เหฑ่ง อิ​สะ​ยา โต่ว เญย หว่า . นิ่น ก๊อง , ‘ เม่ย บัว ด่ง หาย หมวัง , เม่ย บัว ไม้ ไฮ่ เปียะ เฮญี้ยว , ด่ง หาย หมั่ง , หย่า ไม้ ไม้ เม่ง แปะ .
40013015	เหว่ย หฒุ น้าย เต๋ย แปะ ฝีง เญย เฮญี้ยว ฑด , นิ่น บัว ฒด เจี๊ยน มน่อม ค้วด หย่า ฌิบ เจี๊ยน มฒีง . ไม้ เฒย แอ๊ะ , นิ่น บัว เญย มฒีง ไฮ่ หมั่ง ตุ๊ ปวัด , มน่อม ไฮ่ หมวัง ตุ๊ ไฮ์ , ฯฒฯ ฮวิน หฑวน ต้าย ปุน เยีย หฒ่อ หลง นิ่น บัว . ’
40013016	มป่า เม่ย บัว ออน-เหลาะ ไห่ อ๊ะ , เหว่ย หฒุ เม่ย บัว เญย มฒีง ไฮ่ หมั่ง ตุ๊ ปวัด . เม่ย บัว เญย มน่อม ไฮ่ หมวัง ตุ๊ ไฮ์ .
40013017	เยีย บั๋ว เฒียน เม่ย บัว , ฒิ่น ด่าง ม่าย โต่ว หว่า เมี่ยน เหธา คู้ เมี่ยน ธั้ม อ๋อย ปวัด ไห่ ต้ง เม่ย บัว ปวัด เญย , มป่า นิ่น บัว ไม้ ตุ๊ ปวัด . อ๋อย ไฮ์ ต้ง เม่ย บัว ไฮ์ เญย , มป่า นิ่น บัว ไม้ ตุ๊ ไฮ์ .
40013018	“ วั้ว หญู่ง , เม่ย บัว หมวัง ก๋า , ฮ์า ญิม เญย หว่า-เป๊ย ฮนั้ง หาย นอ .
40013019	ฮ์า ด๊อด เจ๊า วั้ว เต๋ย ญิม เซ ฮนั้ง เมี่ยน ไฮ์ ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน มป่า ไม้ เม่ง แปะ . เยียม นิ่น บัว เญย เฮญี้ยว วั้ว เต๋ย คู้ เฝียน , ฮยวัง เอ๊าะ วั้ว เต้า ต้าย ธ้าง ธ้วด หมี่ อ๊ะ .
40013020	ฮ์า ด๊อด หละเปย๊ย-หล่ม , เป๊ย เมี่ยน เยี้ยด ไฮ์ คู้ เฝียน ฯฒฯ อะเฮน้ย ฒิบ .
40013021	มป่า เซ ฮนั้ง คู้ เฝียน เหฌี่ย ฑู่ง ไม้ โด , เสียน ไม้ เล่า . หลาย คู้ เฝียน ปวั้ง หฒุ สี่ ไฟ หฒุ เมี่ยน โหฒว โตะ , นิ่น บัว ฯฒฯ ธ้วด หมี่ อ๊ะ .
40013022	ฮ์า ด๊อด หฒุ ฌิ้ม-หล่ม วั้ว เต๋ย ญิม , เป๊ย เมี่ยน ไฮ์ คู้ เฝียน . มป่า หลาย ขวน เฮญี้ยว เญย สี่ ไฟ หลาย ฮนั้ม ฒิ่น ญ่าน บย์อง เจี๊ยน คู้ เฝียน , ญิม ฯฒฯ ไม้ ไฮ่ เจ้า อ๊ะ .
40013023	ฮ์า ด๊อด เดา-หลง เญย ญิม , เซ ฮนั้ง เมี่ยน ไฮ์ คู้ เฝียน หย่า เปียะ เฮญี้ยว , น้าย เต๋ย ญิม ฯฒฯ เฒี่ยง ตุ๊ กิ๊ด . ม่าย เต๋ย เหยียด โก๊ว ตุ๊ เหยียด แป๊ะ โก๊ว , ม่าย เต๋ย ตุ๊ หลัวะ เหฒียบ โก๊ว , ม่าย เต๋ย ตุ๊ ฟ่า เหฒียบ โก๊ว . ”
40013024	เย​ซู แอ๋ง ก๊อง ติ้ว หว่า-เป๊ย ปุน นิ่น บัว หมวัง . นิ่น ก๊อง , “ ทิน-ฮู่ง โหฒว เฒี้ยว กุ๊น เมี่ยน เป๊ย เต้า เมี่ยน ต้อ เบย้า มี่ง ฮ์า วั้ว เด่ย .
40013025	ม่าย ม์วน , หฒวัง เมี่ยน เปว๋ย มฌ่อม วั้ว หฒั่น , ม่าย เต้า นิ่น เญย วิน-วั้ง เฒาะ ไฮ่ แหล่ง เมี่ยน เญย เบย้า ฮ์า หฒอบ เจี๊ยน , ฯฒฯ เปย๋า หมี่ อ๊ะ .
40013026	เบย้า โฮล ต้าย , ธ้วด เบย้า ต๊อ เญย เฒี่ยง โห่ ฯฒฯ เฒียะ ตุ๊ วั้ว หญู่ง แหล่ง เมี่ยน เญย เบย้า หฒอบ เจี๊ยน ธ้วด .
40013027	“ โปว ฯฒฯ มี่ง หน่าย เด่ย-เฒี้ยว , ‘ ก๋อ อ่า , เม่ย ฮ์า เบย้า วั้ว เด่ย ไม้ เฒ์ย ? ฮนั้ง หน่าย , วั้ว หญู่ง แหล่ง เมี่ยน เญย เบย้า เยียม หาย ต้าย ? ’
40013028	“ เด่ย-เฒี้ยว เตา , ‘ น้าย เซ วิน-วั้ง โหฒว เญย กง . ’ “ โปว ฯฒฯ หน่าย , ‘ วั้ว หญู่ง , ก๋อ อ๋อย เยีย บัว มี่ง แปง กวั่ง ไฟ ? ’
40013029	“ เด่ย-เฒี้ยว ก๊อง , ‘ ไม้ ตู๋ง แปง อ๊ะ . เฑ่า เหย เลี่ยม เบย้า แปง หฒุ .
40013030	ธิ่น นิ่น โฮล ต้าย . เถา ก๊าด เญย เฒี่ยง โห่ เยีย ฯฒฯ บั๋ว กง-เมี่ยน ก๊าด วั้ว หญู่ง เมี้ย ด่าง , โด้ เจี๊ยน เหยียด เฒ้ย เหยียด เฒ้ย เญย , ต้อ มี่ง ปั๊ว กวั่ง . ฆะฮ้า เซียว เบย้า ต้าย ตั๊บ เจี๊ยน เยีย เญย ลั์ม . ’ ”
40013031	เย​ซู แอ๋ง ก๊อง ติ้ว หว่า-เป๊ย ปุน นิ่น บัว หมวัง . “ ทิน-ฮู่ง โหฒว เฒี้ยว กุ๊น เมี่ยน เญย เอ๋ย เล์ย เป๊ย นอม ไล-จ๋าย ญิม , ม่าย เต้า เมี่ยน ต้อ มี่ง หฒวัง นิ่น เญย เด่ย .
40013032	เหยียด ปั๊วะ ญิม เซ ต้ง ไล-จ๋าย ญิม เก้า ไฝ เจี๋ย . มป่า หฒวัง เจี๊ยน ธ้วด ต้าย เซ เก้า โฮล เจี๋ย หญู่งๆ ไล , ฒู้ง เป๋น เดี๋ยง . เหนาะ หย่า ต้าย โหฒว เล์า เยียม นิ่น เญย ฆว่า . ”
40013033	เย​ซู แอ๋ง ก๊อง เหยียด ติ้ว หว่า-เป๊ย ปุน นิ่น บัว หมวัง . “ ทิน-ฮู่ง โหฒว เฒี้ยว กุ๊น เมี่ยน เซ ฮนั้ง ปี๊ง นอ . ม่าย เต้า มเซียะ ตอน เฒาะ เต๋ย ปี๊ง โช้ว ปัว ท้ง บ๊วน . น้าย เต๋ย บ๊วน ฯฒฯ ปุ๊ด เหฑ่ง หมี่ อ๊ะ . ”
40013034	น้าย เต๋ย เจ๊า เหยียด ฒู้ง , เย​ซู ขูง หล่ง หว่า-เป๊ย หฌาว หฒวัง เมี่ยน ฮนั้ง . ธ้วด ลิ์ว หล่ง หว่า-เป๊ย นิ่น ไม้ หฌาว หาย หญู่ง นิ่น บัว .
40013035	นิ่น ฮนั้ง น้าย โหฒว เหว่ย ปุน ต๋อย เหฑ่ง ฒิ่น ด่าง โต่ว หว่า เมี่ยน ก๊อง เญย หว่า . นิ่น ก๊อง , “ เยีย อ๋อย หล่ง หว่า-เป๊ย เหธา นิ่น บัว ก๊อง , เยีย อ๋อย เฒาะ ต้ง ฒิ่น ด่าง เยียม เหฒย ลู่ง เหฒย เดา
40013036	เหธา หฒวัง เมี่ยน ก๊อง ลิ์ว หว่า , เย​ซู ฯฒฯ เปียะ เปย๊า หมี่ อ๊ะ . ไซ-ก๋อ บัว แอ๋ง ต้าย ก๊อง , “ โท้ ไซ-เตี๋ย พ้อ เม่ง เยียม เด่ย หฒอบ ไฮ่ แหล่ง เมี่ยน เญย เบย้า เญย หว่า-เป๊ย ปุน เยีย บัว ฮิ้ว โอ่ . ”
40013037	เย​ซู เตา , “ ฮ์า เบย้า วั้ว เต้า เซ เยีย , ป้าม เมี่ยน เญย ตอน .
40013038	เด่ย เซ น้าย ป้าม เกน . เบย้า ญิม เซ ทิน-ฮู่ง เญย กั๊วะ เญย แปะ ฝีง . ไฮ่ แหล่ง เมี่ยน วั้ว หญู่ง เบย้า ญิม เซ ฮยวัง เอ๊าะ วั้ว เต้า เญย แปะ ฝีง .
40013039	ฮ์า ไฮ่ แหล่ง เมี่ยน เญย ญิม วั้ว เต้า วิน-วั้ง เซ เมี้ยน เญย ฮู่ง . ก๊าด เบย้า เญย เฒี่ยง โห่ หย่า เป๊ย ป้าม เกน เญย เซ้ด เมว์ย . ก๊าด เบย้า วั้ว เต๋ย กง-เมี่ยน เซ ฟิน-เมี่ยน .
40013040	“ กง-เมี่ยน ฮนั้ง หาย นอ ก๊าด ไฮ่ แหล่ง เมี่ยน เญย เบย้า ต้าย ปั๊ว โต์ว , เถา ป้าม เกน เญย เญย เซ้ด เมว์ย หย่า ฮนั้ง วั้ว นอ .
40013041	เยีย , ป้าม เมี่ยน เญย ตอน , อ๋อย พ้าย เยีย เญย ฟิน-เมี่ยน มี่ง เฒาะ ต้ง หฒอบ เจี๊ยน เยีย เญย กั๊วะ เญย แปะ ฝีง วั้ว เต๋ย เหยียด ฒู้ง ดั๊ว เมี่ยน ป์าม ฒุ์ย เหธา โหฒว หว่าย เญย เมี่ยน เซียว ต้าย
40013042	ฒอย เปียะ ต้ม โต์ว-เหฑ่า กะญั์ว , ปุน นิ่น บัว เยียม วั้ว ปู๋ง-ซีง ปู๋ง-เฉีย เญย เญี้ยม , หงาด เจี๊ยน ญ่า เตี๊ย .
40013043	วั้ว หฒั่น กัน หลง ทิน-ฮู่ง วั้ว เต๋ย ฯฒฯ เยียม นิ่น บัว เญย หฒั่ง เตี๋ย เญย กั๊วะ ฮนั้ง บะฮนอย นอ , หฒิว ฌัง . หาย เต้า ม่าย มน่อม , อ๋อย หฒุ แปง มน่อม หมวัง หลง โอ่ .
40013044	“ ทิน-ฮู่ง โหฒว เฒี้ยว กุ๊น เมี่ยน , เซ ฮนั้ง เจียม ญ่าน ปย๊บ เจี๊ยน วั้ว เด่ย นอ . ม่าย เต้า เมี่ยน ปวัด ลิ์ว , นิ่น ฯฒฯ แอ๋ง ปย๊บ เจี๊ยน อ๊ะ . นิ่น อะเฮน้ย ไห่ ฯฒฯ หฑวน มี่ง เฒาะ นิ่น เญย จา-ตี้ง หญู่งๆ กะน้าย หม่าย เหฑ่ง , ต้อ ญ่าน มี่ง ม์าย วั้ว ฑง เด่ย อ๊ะ .
40013045	“ ทิน-ฮู่ง โหฒว เฒี้ยว กุ๊น เมี่ยน หย่า ฮนั้ง เต้า แซง-เอ๋ย เมี่ยน มี่ง ล์อ จ๋าย เญย หละเปย๊ย-โฒว .
40013046	ล์อ ตุ๊ นอม เก้า จ๋าย เจี๋ย , นิ่น ฯฒฯ หฑวน มี่ง หม่าย เหฑ่ง นิ่น ม่าย เญย เหยียด ฒู้ง แอ๋ง ม์าย วั้ว นอม หละเปย๊ย-โฒว .
40013047	“ ทิน-ฮู่ง โหฒว เฒี้ยว กุ๊น เมี่ยน หย่า เป๊ย มู์ง ป์อง เหฌี่ย ค้อย กว๊าด ตุ๊ หญู่งๆ เบย์า .
40013048	เบย์า ปวั๊ง มู์ง , ป์อง เบย์า เญย เมี่ยน ทอ ธ้วด วั้ว เบี๋ยน มี่ง . นิ่น บัว ฯฒฯ เฒว์ย เจี๊ยน กิ๊น หลง เญย ตั๊บ ท้ง . ไม้ เป๋น วั้ว เต๋ย ฯฒฯ แกว๋ง กวั่ง .
40013049	ป้าม เกน เญย เซ้ด เมว์ย หย่า ฮนั้ง น้าย นอ . ทิน-ฮู่ง เญย ฟิน-เมี่ยน อ๋อย ต้าย เฒาะ หว่าย เญย เมี่ยน เหธา โหฒว หอบ ทิน-ฮู่ง วั้ว เต๋ย ปุน ฆอย .
40013050	หว่าย เญย ฒอย เปียะ ต้ม โต์ว-เหฑ่า กะญั์ว , ปุน นิ่น บัว เยียม วั้ว ปู๋ง-ซีง ปู๋ง-เฉีย เญย เญี้ยม , หงาด เจี๊ยน ญ่า เตี๊ย . ”
40013051	เย​ซู หน่าย ไซ-ก๋อ บัว , “ น้าย เต๋ย หว่า เหยียด ฒู้ง เม่ย บัว เม่ง แปะ เญย ซ่าะ ? ” นิ่น บัว เตา , “ เม่ง แปะ เญย . ”
40013052	เย​ซู ก๊อง บั๋ว นิ่น บัว , “ วั้ว หญู่ง , โม์ว เต้า หฌาว เล์ย เญย ฟิน-แซง , ต้ง ตุ๊ โหะ ทิน-ฮู่ง โหฒว เฒี้ยว กุ๊น เมี่ยน เญย เฒียน เล์ย วั้ว เต๋ย , เซ ฮนั้ง เต้า เปย๊า-เฒี้ยว เยียม นิ่น เซียว กะน้าย เญย ต๋อง เฒาะ ธ้วด โล์ เญย เหธา เซียง เญย กะน้าย ต้าย นอ . ”
40013053	เย​ซู ก๊อง ลิ์ว น้าย เต๋ย หว่า-เป๊ย , นิ่น ธ้วด วั้ว นอม ต๋อง
40013054	แอ๋ง หฑวน เถา นิ่น กั้น เญย ป๊วน-มู้ง , เยียม วั้ว หวุ่ย ต้อง หฌาว เมี่ยน . หมวัง ไฮ์ เญย เมี่ยน บัวะ ฮ่อง ไห่ . นิ่น บัว หน่าย ก๋า , “ นิ่น เยียม หาย ตุ๊ น้าย หญู่ง ธง-เม่ง นี ? นิ่น ฮนั้ง หาย นอ ไฮ่ โหฒว ตุ๊ น้าย เต๋ย บัวะ ฮ่อง เญย สี่ ?
40013055	นิ่น ไม้ เฒ์ย วั้ว เต้า เดี๋ยง-หฒั่ง เญย ตอน ไฟ ? นิ่น เญย มา หย่า ไม้ เฒ์ย มา​ลี​ยา ไฟ ? ยา​กอบ , โย​เซ้บ , ซี​โมน , เหธา ยู​ดาด โหฒว นิ่น เญย โย์ว ไม้ เฒ์ย ?
40013056	นิ่น เญย หมั่ว บัว เหยียด ฒู้ง เหธา บัว เยียม น้าย ไม้ เฒ์ย ? วั้ว หญู่ง , น้าย เต๋ย ธง-เม่ง เหธา ปั้น เหฒ่ย โหฒว บัวะ ฮ่อง เญย สี่ เยียม หาย ตุ๊ ต้าย ? ”
40013057	นิ่น บัว ฯฒฯ เฆ่ม นิ่น อ๊ะ . เย​ซู บั๋ว นิ่น บัว , “ โต่ว หว่า เมี่ยน มี่ง เถา หาย , ม่าย เมี่ยน ท่าย . ขูง กั้น เญย ป๊วน-มู้ง เหธา เปย๊า ฒง เมี่ยน ไม้ ท่าย ฮนั้ง . ”
40013058	หลาย นิ่น บัว ไม้ เสียน , เยียม วั้ว เย​ซู ฯฒฯ ไม้ โหฒว บัวะ ฮ่อง เญย สี่ ธั้ม อ๊ะ .
40014001	วั้ว หฒั่น กุ๊น กา​ลิ​ลี แซ้ง วั้ว เต้า เฮ​โล้ด ฮู่ง หมวัง ไฮ์ เย​ซู เญย เจ๊า-โหล่ว
40014002	ฯฒฯ บั๋ว นิ่น เญย ซิน-เฮลน เมี่ยน , “ น้าย เต้า ด่ง หาย ฒู้ง ต้ง เถง เมี่ยน เจี๋ย ววม เญย เล์ย วั้ว เต้า โย​ฮัน แอ๋ง นั่ง ต้าย อ๊ะ , นิ่น หธีง ต้าย ม่าย น้าย หญู่ง ชะ โหฒว บัวะ ฮ่อง เญย สี่ . ”
40014003	ฒิ่น ด่าง เฮ​โล้ด , หลาย นิ่น เญย โย์ว ฟี​ลิบ เญย เอ๊า , เฮ​โล​เดียด , เฒาะ โย​ฮัน โด้ เจี๊ยน ต้อ มี่ง หววน โล่ ,
40014004	เหว่ย หฒุ โย​ฮัน หฒั่นๆ ก๊อง บั๋ว เฮ​โล้ด , “ เม่ย ไม้ ม่าย เล์ย หล่ง เฮ​โล​เดียด โหฒว เอ๊า . ”
40014005	เฮ​โล้ด ฯฒฯ เจี์ย เฮญี้ยว อ๋อย ไต๋ โย​ฮัน มป่า นิ่น กั้ม เหฑีย แปะ ฝีง เหว่ย หฒุ ยิว​ไท เมี่ยน ท่าย โย​ฮัน โหฒว เต้า โต่ว หว่า เมี่ยน .
40014006	โหฒว เกา , เถา เฮ​โล้ด เญย ซี่ เญี้ยด-ฮนอย , เฮ​โล​เดียด เญย เซียะ เยียม หฒวัง แคะ เมี่ยน เญย หฑะเฮมียน หธัง เหย . เฮ​โล้ด เก้ง อะเฮน้ย ไห่
40014007	ฯฒฯ แล์ง หว่า ปุน วั้ว เต้า เซียะ , “ ไม้ กุ๊น เม่ย อ๋อย หล่ง หาย หญู่ง , เยีย แล์ง ปุน เม่ย อ๊ะ . ”
40014008	น้าย เต้า เซียะ หฒิว นิ่น เญย มา บั๋ว เญย หว่า ก๊อง , “ โท้ อี้ หฒั่น เฒาะ เถง เมี่ยน เจี๋ย ววม เญย เล์ย วั้ว เต้า โย​ฮัน เญย มฆ้อง อัน เจี๊ยน เทาะ-เสียน ต้อ ต้าย ปุน เยีย โอ่ . ”
40014009	เฮ​โล้ด ฮู่ง เฑ่า ไห่ มป่า หลาย นิ่น ตอง เจี๊ยน แคะ เมี่ยน แล์ง ลิ์ว แหง่ง หว่า นิ่น ฯฒฯ เหฌี่ย หลี่ง เอย วั้ว เต้า เซียะ เญย หว่า โหฒว .
40014010	นิ่น พ้าย เมี่ยน มี่ง วั้ว โล่ ฮงะ ดุ๊ด โย​ฮัน เญย มฆ้อง .
40014011	นิ่น บัว เฒาะ มฆ้อง ต้าย อัน เจี๊ยน เทาะ-เสียน โป้ว ต้าย ปุน วั้ว เต้า เซียะ . เซียะ หย่า จิว ปุน นิ่น เญย มา .
40014012	โย​ฮัน เญย ไซ-ก๋อ บัว มี่ง เฒาะ เซย ต้อ มี่ง หฒัง . หฒัง ลิ์ว , นิ่น บัว ฯฒฯ มี่ง บั๋ว เย​ซู หมี่ อ๊ะ .
40014013	เย​ซู ไฮ์ ลิ์ว น้าย เต๋ย สี่ , นิ่น กั้น ฯฒฯ เปียะ ฑั้ง ธ้วด วั้ว แอ๋ง มี่ง เล่ง เญย ต๋อง . หฒวัง เมี่ยน ฮิ้ว ตุ๊ ฯฒฯ ธ้วด นิ่น บัว เญย มู้ง ยั่ง เจ๊า กัน เจี๊ยน เย​ซู มี่ง .
40014014	เย​ซู ธ้วด ฑั้ง ฝาว เบี๋ยน มี่ง , ปวัด เมี่ยน ธั้ม ไห่ . นิ่น ไฮ์ ค้อ-เลี่ยน ไห่ นิ่น บัว , ฯฒฯ หฒ่อ หลง เหฑ่ง นิ่น บัว เญย แป่ง .
40014015	ลู่ง ม์าน-หฮมวัง , ไซ-ก๋อ บัว ต้าย บั๋ว เย​ซู , “ ลู่ง อ๊า ลั่ม หฮมวัง อ๊ะ . น้าย หย่า เล่ง เญย ต๋อง . โท้ บั๋ว หฒวัง เมี่ยน มี่ง อ๊ะ . นิ่น บัว ฯฒฯ ไฮ่ มี่ง ม่าย ล์าง เญย ต๋อง ม์าย หญั่น . ”
40014016	เย​ซู เตา , “ นิ่น บัว ไม้ หฒุ มี่ง เหลาะ . เม่ย บัว กั้น ล์อ ปุน นิ่น บัว หญั่น ม่าะ ! ”
40014017	ไซ-ก๋อ บัว ก๊อง , “ เยียม น้าย เยีย บัว ขูง ม่าย ปยา นอม ฌั้ว เหธา อี เต้า เบย์า ฮนั้ง . ”
40014018	เย​ซู ก๊อง , “ เฒาะ ต้าย ปุน เยีย . ”
40014019	เย​ซู เห่ว หฒวัง เมี่ยน เฒว์ย เจี๊ยน ม่าย เมี้ย เญย ต๋อง . นิ่น แอ๋ง เฒาะ วั้ว เต๋ย ปยา นอม ฌั้ว เหธา อี เต้า เบย์า ต้าย , เธา เฮมียน หมั่ง ลู่ง , แล์ง ฒี่ง ทิน-ฮู่ง ลิ์ว ฯฒฯ แมะ ฆอย ปุน ไซ-ก๋อ . ไซ-ก๋อ บัว ต้อ มี่ง ปุน หฒวัง เมี่ยน หญั่น .
40014020	หฒวัง เมี่ยน หญั่น เป๊ว เหฑ่ง . เหฒ่ง เหฌี่ย วั้ว เต๋ย , ไซ-ก๋อ บัว เซียว ต้าย ตุ๊ เหฒียบ เหญ่ย ดาน ปวั๊ง .
40014021	หญั่น เญย เมี่ยน , ตาน มจั่ง ตอน ฮนั้ง , ม่าย เล่ย ไม้ โก ปยา ธิน เต้า . มเซียะ ตอน เหธา ฝุเจว๊ย ไม้ ฝุน .
40014022	เย​ซู ฯฒฯ เป๊ะ ไซ-ก๋อ บัว เปียะ ฑั้ง มี่ง ด่าง , เจี๋ย วั้ว หง่าน หฒิ ค้อย-ตอน . นิ่น กั้น เยียม วั้ว เห่ว เมี่ยน ปุน หฑาน หฑวน เหฑ่ง .
40014023	หฒวัง เมี่ยน หฑาน เหฑ่ง , เย​ซู กั้น ฝาว บง-ไอ๊ มี่ง เต๋า เก๋า . ลู่ง ม์าน-หฮมวัง อ๊ะ , เย​ซู กั้น หธ่อ เยียม วั้ว เญย .
40014024	ต๋อย วั้ว นอม เฒี่ยง โห่ ไซ-ก๋อ บัว เญย ฑั้ง เล่ย เบี๋ยน โก ไห่ อ๊ะ . ฑั้ง หฒุ ววม-หล่าง เมี้ยด มี่ง เมี้ยด ต้าย เญย , หลาย หฑยาว ดู่ง เจี๊ยน .
40014025	ลู่ง อ๊า ลั่ม ฌัง , ปัว นอม เถา จุ๊ นอม เฒี่ยง โห่ บุด๋ง , เย​ซู ยั่ง ววม-หมิ่น มี่ง ไซ-ก๋อ บัว วั้ว .
40014026	ไซ-ก๋อ บัว ปวัด นิ่น ยั่ง ววม-หมิ่น ต้าย , นิ่น บัว ฯฒฯ กั้ม เหฑีย ! ไห่ . นิ่น บัว ก๊อง , “ อ๊า , น้าย จั๋น-ไต่ ฌ์อย ซ่าะ ! ” ฯฒฯ แฮะ นิ่น บัว ไว์ๆ เญย เห่ว .
40014027	เย​ซู เลี่ยม เฒ่ย ก๊อง บั๋ว นิ่น บัว , “ กุ๊น ปู๋ง เฮญี้ยว ม่าะ ! เซ ต้ง เยีย , ไม้ ตู๋ง กั้ม เหฑีย . ”
40014028	ปี​เต ฯฒฯ ก๊อง , “ เฒี้ยว อ้า ! สี ก๊อง เฒ์ย เม่ย นอ , เห่ว เยีย ยั่ง ววม-หมิ่น มี่ง เม่ย หน่าย . ”
40014029	เย​ซู ก๊อง , “ ต้าย ม่าะ ! ” ปี​เต ฯฒฯ ธ้วด ฑั้ง ยั่ง ววม-หมิ่น หูง เจี๊ยน เย​ซู มี่ง .
40014030	มป่า ปี​เต ปวัด หฑยาว โฮล , แฮะ นิ่น กั้ม เหฑีย ไห่ ฯฒฯ เฒ่ม เจี๊ยน เหฌี่ย . นิ่น เห่ว , “ เฒี้ยว อ้า ! เฒี้ยว ! เหฌียว เยีย ม่าะ ! ”
40014031	เย​ซู เลี่ยม เฒ่ย ซูง ปั์ว นั้น เจี๊ยน นิ่น หย่า ก๊อง , “ เม่ย เสียน ตุ๊ เฮย ไห่ . เม่ย เญย เฮญี้ยว เหว่ย หาย ติ่ว บู้ง เบี๊ยน ? ”
40014032	นิ่น บัว อี เต้า เปียะ ฑั้ง . หฑยาว เฒียง หน่าย ตี้ง หมี่ อ๊ะ .
40014033	เยียม ฑั้ง วั้ว เต๋ย ฯฒฯ ป๋าย เย​ซู . นิ่น บัว ก๊อง , “ เฒี้ยว อ้า ! เม่ย หฒะเก้ง ทิน-ฮู่ง เญย ตอน อ๊ะ . ”
40014034	นิ่น บัว เจี๋ย วั้ว หง่าน หฒิ ค้อย-ตอน ฯฒฯ เถา เกน​เน​ซา​เล้ด เต่ย .
40014035	เยียม วั้ว นอม ต๋อง เมี่ยน เฒียะ ตุ๊ เย​ซู ฯฒฯ ปุน หว่า มี่ง ก๋อม วั้ว นอม ห่อง หฒั่ง . เมี่ยน ฯฒฯ ต้อ เหยียด ฒู้ง แป่ง เมี่ยน เถา เย​ซู วั้ว
40014036	โท้ เย​ซู ปุน แป่ง เมี่ยน ขูง ฮลัว หฒุ นิ่น เญย ลุย-จั๊วะ . หาย เต้า ฮลัว หฒุ , แป่ง ฯฒฯ หลง หมี่ อ๊ะ .
40015001	วั้ว หฒั่น , ม่าย เต๋ย ฟา​ลิ​สี เมี่ยน เหธา หฌาว เล์ย เญย ฟิน-แซง เยียม เย​ลู​ซา​เลม ฒี่ง ต้าย ล์อ เย​ซู ฯฒฯ หน่าย ,
40015002	“ เม่ย เญย ไซ-ก๋อ บัว เหว่ย หาย ติ่ว ไม้ กัน บัว เญย อง-ถาย เญย เอย-โต้ว ? นิ่น บัว ไม้ เอย เจี๊ยน เล์ย หฑาว ปั์ว ด่าง หธีง ต้าย หญั่น หฮนาง . ”
40015003	เย​ซู เตา , “ เม่ย บัว เหว่ย หาย ติ่ว ป์าม ทิน-ฮู่ง เญย เล์ย-หลัด , เหว่ย กัน เม่ย บัว กั้น เญย เอย-โต้ว ฮนั้ง ?
40015004	ทิน-ฮู่ง ก๊อง , ‘ อ๋อย หฒุ ถง หนิ่ม เม่ย บัว เญย เตี๋ย หม่า . ’ หย่า ก๊อง , ‘ หาย เต้า เหฒียว นิ่น เญย เตีย ไฟ มา , อ๋อย หฒุ ไต๋ วั้ว เต้า กวั่ง . ’
40015005	มป่า เม่ย บัว ก๊อง , ‘ สี ก๊อง หาย เต้า เมี่ยน ก๊อง บั๋ว นิ่น เญย เตีย ไฟ นิ่น เญย มา , “ เยีย ม่าย ไฮ่ เถง ตุ๊ เม่ย บัว เญย หาย หญู่ง กะน้าย เยีย ฝูง ปุน ทิน-ฮู่ง หมี่ อ๊ะ , ”
40015006	นิ่น ฯฒฯ ไม้ หฒุ ถง หนิ่ม นิ่น เญย เตี๋ย หม่า . เม่ย บัว ฮนั้ง หน่าย กัน เม่ย บัว เญย เอย-โต้ว โหฒว เซ โหฒว ปุน ทิน-ฮู่ง เญย หว่า ไม้ ลั่ม หล่ง .
40015007	เป้ย หฒะ เฮญี้ยว ฌ้วด เญย เมี่ยน อ้า ! อิ​สะ​ยา โต่ว ทิน-ฮู่ง เญย หว่า วั้ว หฒั่น นิ่น ก๊อง ตุ๊ เม่ย บัว เฒียน ไห่ อ๊ะ . นิ่น ก๊อง ,
40015008	‘ น้าย เต๋ย เมี่ยน หล่ง ฑุ่ย ท่าย เยีย , มป่า นิ่น บัว เญย เฮญี้ยว เล่ย ตุ๊ เยีย โก ไห่ .
40015009	นิ่น บัว หฒั่ง เยีย เซ ไม้ ลั่ม หล่ง . นิ่น บัว เฒาะ เมี่ยน กั้น เหลียบ ต้าย เญย เล์ย ต๋อง เยีย เญย เล์ย หฌาว . ’ ”
40015010	เย​ซู เห่ว หฒวัง เมี่ยน ต้าย ฒุ้น ฯฒฯ บั๋ว นิ่น บัว , “ เม่ย บัว หมวัง หลง , หย่า อ๋อย หฒุ เปียะ เฮญี้ยว .
40015011	หญั่น เปียะ ฑุ่ย เญย กะน้าย ไม้ ไฮ่ ปุน เมี่ยน ม่าย หวุย . เซ ต้ง เยียม ฑุ่ย ธ้วด เญย ปุน เมี่ยน ม่าย หวุย ฮนั้ง . ”
40015012	ไซ-ก๋อ บัว ฯฒฯ ต้าย บั๋ว เย​ซู , “ ไซ-เตี๋ย ฮิ้ว เญย ไฟ ? ไซ-เตี๋ย ก๊อง วั้ว โจ๋ว หว่า ฟา​ลิ​สี เมี่ยน บัวะ ไม้ ตุ๊ . ”
40015013	เย​ซู เตา , “ โม์ว หญู่ง กะน้าย ไม้ เฒ์ย เยีย เญย ทิน-ต้อง เตี๋ย หฒวัง เญย นอ , ฒู้ง อ๋อย หฒุ แปง ธ้วด เหฑ่ง .
40015014	เซว่ย ปิ่น นิ่น บัว อ๊ะ . นิ่น บัว โหฒว ต้อ เจ๊า เญย เมี่ยน มป่า มฒีง แม่ง เญย . สี ก๊อง มฒีง แม่ง เญย เมี่ยน เคน มฒีง แม่ง เญย เมี่ยน , อี เต้า ฒู้ง หฒุ ด๊อด ค้วด อ๊ะ . ”
40015015	ปี​เต ก๊อง , “ โท้ ไซ-เตี๋ย พ้อ เม่ง น้าย ติ้ว หว่า-เป๊ย ปุน เยีย บัว ฮิ้ว โอ่ . ”
40015016	เย​ซู ก๊อง , “ เม่ย บัว เถา อี้ หฒั่น หธ่อ ฮนั้ง วั้ว เต๋ย เมี่ยน นอ ไม้ เม่ง แปะ ?
40015017	เม่ย บัว ไม้ ฮิ้ว ตุ๊ ไฟ ? เมี่ยน หญั่น หาย หญู่ง เปียะ ฑุ่ย ฯฒฯ เหฌี่ย กะเซีย . ฆะฮ้า ฯฒฯ ปู๋ง ธ้วด หมี่ อ๊ะ .
40015018	มป่า เยียม ฑุ่ย ธ้วด เญย , เซ เยียม เฮญี้ยว ฮนั้ม ธ้วด ต้าย . ต้ง น้าย หญู่ง อ๊ะ , ปุน เมี่ยน ม่าย หวุย .
40015019	เหว่ย หฒุ เยียม เมี่ยน เญย เฮญี้ยว ไฮ่ ฮนั้ม ธ้วด หว่าย เญย สี่ , ไต๋ เมี่ยน , เหฮยียน เอ๊า เหฮยียน โหฆ , เหฮยียน เซียะ เหฮยียน ตอน , โหฒว หฒะ , โหฒว จ๊า ฒอง-เหฒง , ก๊อง โตะ เมี่ยน .
40015020	ต้ง น้าย เต๋ย สี่ ปุน เมี่ยน ม่าย หวุย . ไม้ เฒ์ย หลาย หญั่น หฮนาง ไม้ หฑาว ปั์ว ด่าง เมี่ยน หธีง ต้าย ม่าย หวุย . ”
40015021	เย​ซู ธ้วด วั้ว นอม ต๋อง แอ๋ง มี่ง ไท​ละ เหธา ไซ​ดอน ฒี่ง เญย เต่ย .
40015022	เยียม วั้ว ม่าย เต้า คา​นา​อัน มเซียะ ตอน ต้าย เห่ว เจี๊ยน ก๊อง , “ ต้ม ก๋อ อ้า ! ดา​วิด เญย เฒ้ย-ฟุน อ้า ! ค้อ-เลี่ยน เยีย ม่าะ ! เยีย เญย เซียะ หฒุ เมี้ยน มัวะ โค้ว ไห่ . ”
40015023	มป่า เย​ซู ไม้ เตา เหยียด โจ๋ว นิ่น . ไซ-ก๋อ บัว ฯฒฯ ต้าย โท้ เย​ซู , “ หฒุ่น นิ่น เปย๋า ฆอย ม่าะ ! นิ่น เห่ว เจี๊ยน กัน เจี๊ยน บัว ต้าย . ”
40015024	เย​ซู เตา , “ ทิน-ฮู่ง พ้าย เยีย ต้าย ล์อ อิ​สะ​ลา​เอน เมี่ยน ฮนั้ง . นิ่น บัว เซ ฮนั้ง ตี๋ง ล่าย เญย ปะกี ยู่ง นอ . ”
40015025	น้าย เต้า มเซียะ ตอน ฯฒฯ เกว่ย เหฌี่ย เย​ซู เญย หฑะเฮมียน หย่า ก๊อง , “ ต้ม ก๋อ อ้า ! โท้ เถง เยีย ม่าะ ! ”
40015026	เย​ซู เตา , “ เฒาะ ฝุเจว๊ย เญย หฮนาง ฒอย ปุน จู๊ หญั่น เซ ไม้ หอบ . ”
40015027	วั้ว เต้า จั๋น - มวั์ง เตา , “ ต้ม ก๋อ อ่า , เฒ์ย เญย . มป่า เลี่ยม จู๊ มต้าย เยียม นิ่น บัว เญย เฒี้ยว เญย เตี้ย เดี๊ย เฑ์า หฮนาง-เฮม้ย - ด๊อด หญั่น . ”
40015028	เย​ซู ฯฒฯ เตา นิ่น , “ เม่ย น้าย เต้า ต่อ หฒะเก้ง เสียน ตุ๊ หลง ไห่ . เอย เม่ย อ๋อย หล่ง เญย , เม่ย ฯฒฯ ตุ๊ อ๊ะ . ” วั้ว เต้า จั๋น - มวั์ง เญย เซียะ ต๋อย วั้ว นอม เฒี่ยง โห่ ฯฒฯ หลง หมี่ อ๊ะ .
40015029	เย​ซู ธ้วด วั้ว นอม ต๋อง , มี่ง เถา กา​ลิ​ลี ค้อย-ตอน เฮลน แอ๋ง ฝาว บง-ไอ๊ เฒว์ย เจี๊ยน .
40015030	ม่าย เมี่ยน ธั้ม เญย ต้าย ล์อ นิ่น หย่า ต้อ เจี๊ยน เหฒา ไบ เญย , มฒีง แม่ง เญย , ปั์ว-เหฒา หว่าย เญย , กะน้าย-หฮงง ไม้ ไฮ่ ก๊อง หว่า เญย , แอ๋ง เหธา ปุ๊ด-แป่ง เมี่ยน ธั้ม เญย ต้าย เถา เย​ซู วั้ว , อัน เจี๊ยน เย​ซู เญย เหฒา-เฮลน . เย​ซู หย่า หฒ่อ หลง เหฑ่ง .
40015031	หฒวัง เมี่ยน บัวะ ฮ่อง ไห่ , ปวัด กะน้าย-หฮงง ไฮ่ ก๊อง หว่า . ปั์ว-เหฒา หว่าย เญย เมี่ยน หย่า หลง หมี่ อ๊ะ . เหฒา ไบ เญย เมี่ยน ไฮ่ ยั่ง เจ๊า อ๊ะ . มฒีง แม่ง เญย ไฮ่ หมั่ง ตุ๊ ปวัด . หฒวัง เมี่ยน ฯฒฯ เธง อิ​สะ​ลา​เอน เมี่ยน เญย ทิน-ฮู่ง .
40015032	เย​ซู เห่ว นิ่น เญย ไซ-ก๋อ บัว ต้าย นิ่น วั้ว หย่า บั๋ว นิ่น บัว , “ เยีย ไฮ์ ค้อ-เลี่ยน ไห่ น้าย เต๋ย เมี่ยน . นิ่น บัว ต้าย เหธา เยีย เยียม ตุ๊ ปัว ฮนอย อ๊ะ . อี้ หฒั่น หย่า ไม้ ม่าย หาย หญู่ง หญั่น . เยีย ไม้ อ๋อย ปุน นิ่น บัว เฮญี้ยว เซีย เจี๊ยน หฑวน . เฑ่า เหย เถา ด๊าม-เจ๊า เมา ไห่ , ไฮ่ คีง มเปย . ”
40015033	ไซ-ก๋อ บัว ก๊อง , “ เยียม น้าย เต่ย-ปูง-ฮวาง เยีย บัว ฮนั้ง หาย นอ ไฮ่ ล์อ ตุ๊ กะน้าย เก๋า หวุย ด่ง หน่าย ธั้ม เญย เมี่ยน เป๊ว ? ”
40015034	เย​ซู หน่าย นิ่น บัว , “ เม่ย บัว ม่าย บัวะ เหฒีย นอม ฌั้ว ? ” นิ่น บัว เตา , “ ม่าย เสี่ย นอม ฌั้ว เหธา อี เหฒีย เต้า เบย์า-ตอน ฮนั้ง . ”
40015035	เย​ซู ฯฒฯ เห่ว หฒวัง เมี่ยน เฒว์ย เจี๊ยน วั้ว เดา .
40015036	นิ่น เฒาะ วั้ว เต๋ย เสี่ย นอม ฌั้ว เหธา วั้ว เต๋ย เบย์า ต้าย แล์ง ฒี่ง ทิน-ฮู่ง . แล์ง ฒี่ง ลิ์ว ฯฒฯ แมะ ฆอย ปุน นิ่น เญย ไซ-ก๋อ . ไซ-ก๋อ บัว แอ๋ง ต้อ มี่ง ปุน หฒวัง เมี่ยน หญั่น .
40015037	หฒวัง เมี่ยน หญั่น เป๊ว เหฑ่ง . หญั่น ลิ์ว , ไซ-ก๋อ บัว มี่ง เซียว เหฒ่ง วั้ว เต๋ย ตั๊บ ปวั๊ง เสี่ย นอม ดาน .
40015038	หญั่น เญย เมี่ยน , ตาน มจั่ง ตอน ฮนั้ง , ม่าย เปยย ธิน ล่าน . มเซียะ ตอน เหธา ฝุเจว๊ย ไม้ ฝุน .
40015039	เย​ซู เห่ว หฒวัง เมี่ยน หฑวน เหฑ่ง . นิ่น ฯฒฯ เปียะ ฑั้ง มี่ง มา​กา​ดาน เต่ย-ปูง .
40016001	ม่าย เต๋ย ฟา​ลิ​สี เมี่ยน เหธา สะ​ดู​สี เมี่ยน ต้าย เสย เย​ซู . นิ่น บัว ฯฒฯ โท้ นิ่น โหฒว นอม จั๋ง-โห่ ปุน ธีง นิ่น หอบ ทิน-ฮู่ง เญย เฮญี้ยว .
40016002	มป่า เย​ซู เตา , “ บะฮนอย อ๊า ลั่ม ม้วด เญย เฒี่ยง โห่ , เม่ย บัว ปวัด ยั่ง ฮ่อ ซิ ธ้วด ฯฒฯ ก๊อง , ‘ ฌัง ฮนอย ลู่ง หฮลอง อ๊า โล่ะ ! ’
40016003	ลู่ง ดอม-เฑี้ยว เม่ย บัว ปวัด ยั่ง ฮ่อ ซิ เหธา บ๋วน-เจี๊ยะ ธ้วด ฯฒฯ ก๊อง , ‘ อี้ ฮนอย ไฮ่ ม่าย บยู่ง-หฑยาว อ๊ะ . ’ เม่ย บัว ไฮ่ สัม ตุ๊ ธ้วด ลู่ง เญย เซ้ด เฒ้ย มป่า อี้ จ๋า เญย จั๋ง-โห่ เม่ย บัว สัม ไม้ ไฮ่ ธ้วด .
40016004	อี้ จ๋า เญย เมี่ยน หว่าย ไห่ , ม่าย เฮยี่ย เฮญี้ยว . เม่ย บัว โท้ จั๋ง-โห่ มป่า ธ้วด ลิ์ว โย​นา เญย จั๋ง-โห่ , ไม้ ปุน กั้น นอม เม่ย บัว หมั่ง อ๊ะ . ” เย​ซู ฯฒฯ เล่ย นิ่น บัว มี่ง กั้น นอม ต๋อง หมี่ อ๊ะ .
40016005	ไซ - ก๋อ บัว เจี๋ย วั้ว หง่าน หฒิ ค้อย-ตอน นิ่น บัว หละคุ , ไม้ ต้อ ฌั้ว มี่ง .
40016006	เย​ซู บั๋ว นิ่น บัว , “ อ๋อย หฒุ ไฝ ฟิม , บู้ง เจี๊ยน ฟา​ลิ​สี เมี่ยน เหธา สะ​ดู​สี เมี่ยน เญย ปี๊ง . ”
40016007	ไซ-ก๋อ บัว ล่าน เหธา ล่าน ก๊อง , “ ไซ-เตี๋ย ฮนั้ง น้าย นอ ก๊อง เซ หลาย บัว ไม้ ต้อ ฌั้ว ต้าย . ”
40016008	เย​ซู ฮิ้ว ตุ๊ นิ่น บัว ฮนั้ง หาย นอ ก๊อง ฯฒฯ หน่าย , “ เม่ย บัว เสียน ตุ๊ เฮย ไห่ . เหว่ย หาย ติ่ว ล่าน เหธา ล่าน ก๊อง ไม้ ม่าย ฌั้ว ?
40016009	เม่ย บัว หธ่อ ไม้ แก้ง เม่ง แปะ ? เม่ย บัว ไม้ จั๋ง เยีย เฒาะ ปยา นอม ฌั้ว ปุน ปยา ธิน เมี่ยน หญั่น , เม่ย บัว แอ๋ง เซียว เหฒ่ง เหฌี่ย เญย บัวะ เหฒีย ดาน ?
40016010	แอ๋ง ม่าย วั้ว หฑุ่น เยีย หล่ง เสี่ย นอม ฌั้ว หวุย เปยย ธิน เต้า . เหฒ่ง เหฌี่ย เญย เม่ย บัว เซียว ตุ๊ บัวะ เหฒีย ดาน ?
40016011	เม่ย บัว เหว่ย หาย ติ่ว ไม้ เม่ง แปะ เยีย ไม้ เฒ์ย ก๊อง ฌั้ว . เยีย ก๊อง อ๋อย หฒุ บู้ง ฟา​ลิ​สี เหธา สะ​ดู​สี เมี่ยน เญย ปี๊ง ฮนั้ง . ”
40016012	ไซ-ก๋อ บัว ฯฒฯ เม่ง แปะ เย​ซู ไม้ เฒ์ย ก๊อง อ๋อย หฒุ บู้ง เฮยี้ยด ฌั้ว เญย ปี๊ง . อ๋อย หฒุ บู้ง ฟา​ลิ​สี เหธา สะ​ดู​สี เมี่ยน หฌาว เญย หว่า .
40016013	เย​ซู แอ๋ง มี่ง ซี​ซา​ลี​ยา ฟี​ลิบ​พอย ฒี่ง เญย เต่ย-จ๋าย . เยียม วั้ว เย​ซู หน่าย นิ่น เญย ไซ-ก๋อ , “ เมี่ยน ก๊อง เยีย , ป้าม เมี่ยน เญย ตอน , ต้ง หาย เต้า ? ”
40016014	นิ่น บัว เตา , “ ม่าย เต๋ย ก๊อง เม่ย ต้ง เถง เมี่ยน เจี๋ย ววม เญย เล์ย วั้ว เต้า โย​ฮัน . ม่าย เต๋ย ก๊อง , เอ​ลี​ยา . แอ๋ง ม่าย เต๋ย ก๊อง เย​เล​มี ไฟ เหยียด เต้า โต่ว หว่า เมี่ยน . ”
40016015	เย​ซู แอ๋ง หน่าย นิ่น บัว , “ เม่ย บัว นี ? เม่ย บัว ก๊อง เยีย ต้ง หาย เต้า ? ”
40016016	ซี​โมน ปี​เต เตา , “ เม่ย ต้ง กี​ตู่ , เฒี่ยง เจี๊ยน วั้ว เต้า ทิน-ฮู่ง เญย ตอน . ”
40016017	เย​ซู เตา , “ โย​ฮัน เญย ตอน , ซี​โมน , อ้า ! เม่ย เก้ง ออน-เหลาะ อ๊ะ . น้าย ไม้ เฒ์ย หาย เต้า ป้าม เมี่ยน บั๋ว เม่ย . เซ เยีย เญย ทิน-ต้อง เตี๋ย กั้น ปุน เม่ย ฮิ้ว ฮนั้ง .
40016018	เยีย ฯฒฯ บั๋ว เม่ย , เม่ย เซ ปี​เต . เยีย อ๋อย เหลียบ เยีย เญย จิว-ปาง เยียม น้าย นอม หละเปย๊ย กู้ หงว่าย . ไต่ เญย ชะ เหยียด ลิ์ว ไม้ ไฮ่ ฮี่ง จิว-ปาง .
40016019	เยีย อ๋อย จิว ทิน-ฮู่ง เญย กั๊วะ เญย ฟ้อ-เฒ่ย ปุน เม่ย . เม่ย เยียม น้าย ลู่ง เดี๊ย โด้ หาย หญู่ง , เยียม วั้ว ทิน-ต้อง วั้ว หญู่ง หย่า หฒุ โด้ อ๊ะ . เม่ย เยียม น้าย ลู่ง เดี๊ย ปู๋ง หาย หญู่ง , เยียม วั้ว ทิน-ต้อง ฯฒฯ ปู๋ง วั้ว หญู่ง อ๊ะ . ”
40016020	เย​ซู แอ๋ง หัด ไซ-ก๋อ บัว ไม้ ตู๋ง บั๋ว หาย เต้า นิ่น โหฒว กี​ตู่ .
40016021	เยียม หน่าย ต้าย , เย​ซู เจี์ย กอน ก๊อง เม่ง บั๋ว นิ่น เญย ไซ-ก๋อ , “ เยีย อ๋อย หฒุ มี่ง เย​ลู​ซา​เลม ฒี่ง , เยียม เมี่ยน โก๋ เหธา ไซ เมี่ยน เปย๊ย เหธา หฌาว เล์ย เญย ฟิน-แซง เญย ปั์ว-เดี๊ย หฒุ เสี่ยว ธั้ม-หญู่ง โค้ว . เยีย ฯฒฯ หฒุ ไต๋ ไต่ มป่า ตะฟาม ฮนอย ทิน-ฮู่ง อ๋อย ปุน เยีย นั่ง ต้าย . ”
40016022	ปี​เต ฯฒฯ เคน เย​ซู มี่ง เพียน เต๋ย ขวิน นิ่น , “ เฒี้ยว อ้า ! โท้ ทิน-ฮู่ง ธิน-หม่าน ไม้ ตู๋ง ปุน น้าย เต๋ย สี่ ธ้วด . เม่ย เหยียด ลิ์ว ไม้ หฒุ ปวั้ง น้าย เต๋ย สี่ . ”
40016023	เย​ซู ฮวิน หฑวน ก๊อง ปี​เต , “ ซา​ตาน อ้า ! เปย๋า ฆอย ม่าะ ! เม่ย ขูง ล่าน เจี๊ยน เยีย ฮนั้ง . เม่ย ฮนั้ม เญย สี่ เซ ไม้ เฒ์ย ฮนั้ง ทิน-ฮู่ง ฮนั้ม . เซ ฮนั้ง ป้าม เมี่ยน ฮนั้ม ฮนั้ง . ”
40016024	เย​ซู ฯฒฯ บั๋ว นิ่น เญย ไซ-ก๋อ บัว , “ หาย เต้า อ๋อย กัน เยีย มี่ง อ๋อย หฒุ เซี้ย เจี๊ยน นิ่น กั้น , ดาม เจี๊ยน นิ่น เญย เหฒียบ หฑั่ง จ๋า กัน เยีย มี่ง .
40016025	หาย เต้า ขูง ฮนั้ม เหฌียว นิ่น กั้น เญย แหม่ง ฮนั้ง , วั้ว เต้า เญย แหม่ง ฯฒฯ หฒุ กวั่ง . มป่า หาย เต้า เหว่ย เยีย กวั่ง นิ่น เญย แหม่ง , วั้ว เต้า ฯฒฯ ตุ๊ แหม่ง เฒี่ยง อ๊ะ .
40016026	หาย เต้า ตุ๊ เหฑ่ง ลู่ง เดี๊ย เญย กะน้าย , มป่า หฒุ กวั่ง นิ่น เญย แหม่ง , นิ่น ตุ๊ วั้ว เต๋ย กะน้าย โหฒว ธ้วด หาย หญู่ง ? ไม้ ลั่ม หล่ง เหยียด เต๋ย . นิ่น ม่าย หาย หญู่ง ไฮ่ ทิ้ว ตุ๊ นิ่น เญย แหม่ง หฑวน ?
40016027	เหว่ย หฒุ เยีย , ป้าม เมี่ยน เญย ตอน , อ๋อย เยียม เยีย เญย เตีย เญย ฌัง-หล่าง กะญั์ว หย่า เหธา เจี๊ยน เยีย เญย ฟิน-เมี่ยน ต้าย . ต้าย วั้ว หฒั่น เยีย หฒิว เก๊าะ-เมี่ยน โหฒว เญย สี่ ปุน ฒี่ง เหญ่ย นิ่น บัว .
40016028	เยีย ก๊อง เฒียน บั๋ว เม่ย บัว , โซ้ว เจี๊ยน น้าย เญย เมี่ยน ม่าย เต๋ย ฒู้ง ไม้ แก้ง ไต่ ฯฒฯ ตุ๊ ปวัด เยีย , ป้าม เมี่ยน เญย ตอน , ต้าย โหฒว ฮู่ง . ”
40017001	เจี๋ย ลิ์ว จุ๊ ฮนอย , เย​ซู ต้อ เจี๊ยน ปี​เต , ยา​กอบ เหธา ยา​กอบ เญย โย์ว , โย​ฮัน , ฝาว นอม บง-ฮลัง , เล่ง เญย ต๋อง .
40017002	ไซ-ก๋อ บัว หมั่ง เจี๊ยน เย​ซู วั้ว หฒั่น , ปวัด เย​ซู ทิ้ว เหฑ่ง ฝัง เฒ้ย หมี่ อ๊ะ . นิ่น เญย เฮมียน ฮนั้ง บะฮนอย นอ ฌัง . นิ่น เญย ลุย-โหว หย่า ฌัง ไห่ , บ๊บ แปะ เญย , แฒ่งๆ วั้ว .
40017003	น้าย เต๋ย ปัว เต้า ไซ-ก๋อ แอ๋ง ปวัด โม​เซ เหธา เอ​ลี​ยา หิ่น ธ้วด ต้าย เหธา เย​ซู ก๊อง หว่า .
40017004	ปี​เต ฯฒฯ ก๊อง บั๋ว เย​ซู , “ เฒี้ยว อ้า ! เยีย บัว เยียม น้าย เก้ง หลง ไห่ . สี ก๊อง เฒี้ยว อ๋อย นอ , เยีย โหฒว ปัว นอม ลิ่ว . โหฒว นอม ปุน เม่ย , โหฒว นอม ปุน โม​เซ , แอ๋ง โหฒว นอม ปุน เอ​ลี​ยา . ”
40017005	ปี​เต หธ่อ ก๊อง เจี๊ยน หว่า วั้ว หฒั่น , ม่าย ต๊อ บ๋วน ฌัง เญย ต้าย อม เจี๊ยน นิ่น บัว . แอ๋ง ม่าย เฉีย เยียม วั้ว บ๋วน ก๊อง , “ น้าย เซ เยีย เญย ตอน - ฮนั้ม . เยีย อะเฮน้ย ไห่ นิ่น . หมวัง นิ่น ม่าะ ! ”
40017006	ไซ-ก๋อ บัว ไฮ์ น้าย เต๋ย เฉีย , นิ่น บัว หฒะเก้ง ! กั้ม เหฑีย ไห่ , ฯฒฯ บ๊าบ เหฌี่ย เดา มี่ง .
40017007	เย​ซู มี่ง ฮลัว นิ่น บัว หย่า ก๊อง , “ เจี์ย ซิน ต้าย , ไม้ ตู๋ง กั้ม เหฑีย . ”
40017008	นิ่น บัว ฯฒฯ เธา เฮมียน หมั่ง , ไม้ ปวัด หาย เต้า . ขูง ปวัด เย​ซู เยียม วั้ว ฮนั้ง .
40017009	เยียม บง เหฌี่ย วั้ว หฒั่น , เย​ซู แหนะ หว่า ไซ-ก๋อ บัว . นิ่น ก๊อง , “ ธิน-หม่าน ไม้ ตู๋ง ก๊อง น้าย เต๋ย หิ่น ย่าง เญย สี่ . ฒั้ว เยีย , ป้าม เมี่ยน เญย ตอน , ไต่ มี่ง , ทิน-ฮู่ง แอ๋ง ปุน เยีย นั่ง ต้าย หธีง ต้าย ก๊อง . ”
40017010	ไซ-ก๋อ บัว หน่าย เย​ซู , “ หฌาว เล์ย เญย ฟิน-แซง เหว่ย หาย ติ่ว ก๊อง เอ​ลี​ยา อ๋อย หฒุ ต้าย ด่าง ? ”
40017011	เย​ซู เตา , “ เอ​ลี​ยา หฒะเก้ง อ๋อย ต้าย หลิ่ว เล์ย เหฒียง หญู่งๆ ฮนั้ง โล์ วั้ว นอ .
40017012	มป่า เยีย บั๋ว เม่ย บัว , เอ​ลี​ยา ฒู้ง ต้าย ลิ์ว อ๊ะ . เมี่ยน หย่า เฒียะ ไม้ ตุ๊ นิ่น , เซว่ย เอ๋ย โหฒว ปุน นิ่น . เยีย , ป้าม เมี่ยน เญย ตอน , หย่า ฟี่ ฮนั้ง เญย อ๋อย หฒุ เมี่ยน โหฒว โตะ ห่อย . ”
40017013	ต้ง วั้ว หฒั่น ไซ-ก๋อ บัว หธีง ต้าย เม่ง แปะ เย​ซู ก๊อง เญย หว่า ก๊อง หฒุ เถง เมี่ยน เจี๋ย ววม เญย เล์ย วั้ว เต้า โย​ฮัน .
40017014	นิ่น บัว หฑวน เถา หฒวัง เมี่ยน วั้ว , ม่าย ล่าน เมี่ยน ต้าย ล์อ เย​ซู , เกว่ย เหฌี่ย เย​ซู เญย หฑะเฮมียน
40017015	หย่า ก๊อง , “ ต้ม ก๋อ อ่า , โท้ ค้อ-เลี่ยน เยีย เญย ตอน . นิ่น ปุ๊ด ตู์ง-ดิน , เธียว ตุ๊ โค้ว ไห่ , หฒั่นๆ คีง เปียะ โต์ว-เหฑ่า หย่า ด๊อด ววม .
40017016	เยีย ต้อ นิ่น ต้าย ล์อ เม่ย เญย ไซ-ก๋อ มป่า นิ่น บัว ไม้ ไฮ่ หฒ่อ ไม้ หลง . ”
40017017	เย​ซู เตา , “ เม่ย บัว อี้ จ๋า เญย เมี่ยน อ้า ! เม่ย บัว หฒะเก้ง ไม้ เสียน , มน่อม หย่า โฮ์ ไห่ . เยีย อ๋อย หฒุ เหธา เม่ย บัว เยียม ด่ง หาย เล่า ? เยีย อ๋อย หฒุ เญี์ยน ตุ๊ เม่ย บัว เถา หาย หฒั่น ? ต้อ วั้ว เต้า ตอน ต้าย เยีย น้าย ม่าะ ! ”
40017018	เย​ซู หัด เมี้ยน , เมี้ยน ฯฒฯ ธ้วด หมี่ อ๊ะ . วั้ว เต้า ตอน เลี่ยม เฒ่ย หลง เหฑ่ง หมี่ อ๊ะ .
40017019	ฆะฮ้า ไซ-ก๋อ บัว ต้าย ปี๋ง เจี๊ยน หน่าย เย​ซู , “ เยีย บัว เหว่ย หาย ติ่ว หฒุ่น วั้ว เต้า เมี้ยน ไม้ ธ้วด ? ”
40017020	เย​ซู เตา , “ เซ เหว่ย หฒุ เม่ย บัว เญย เสียน ฟิม ไฝ ไห่ . เยีย ก๊อง เฒียน บั๋ว เม่ย บัว , สี ก๊อง เม่ย บัว เญย เสียน ฟิม ล่ม เหยียด นอม ไล-จ๋าย ญิม นอ , เม่ย บัว ไฮ่ บั๋ว น้าย นอม บง , ‘ เยียม น้าย ซุ้ย มี่ง เยียม วั้ว ม่าะ ! ’ บง ฯฒฯ ซุ้ย อ๊ะ . ไม้ ม่าย หาย หญู่ง เม่ย บัว ไม้ ไฮ่ โหฒว .
40017021	มป่า ขูง ม่าย ดุ หญู่ง หฒะเอ๋ย ฮนั้ง ไฮ่ หฒุ่น น้าย หญู่ง เมี้ยน ธ้วด . อ๋อย หฒุ เต๋า เก๋า , หย่า เฒย ไม้ หญั่น หาย หญู่ง หธีง ต้าย ไฮ่ หฒุ่น ตุ๊ ธ้วด . ”
40017022	ไซ - ก๋อ บัว เหยียด ฒู้ง ต้าย กั๊บ ฒุ้น เยียม กา​ลิ​ลี แซ้ง วั้ว หฒั่น , เย​ซู บั๋ว นิ่น บัว , “ เยีย , ป้าม เมี่ยน เญย ตอน , ฒู้ง อ๋อย หฒุ จิว ปุน เมี่ยน .
40017023	นิ่น บัว อ๋อย ไต๋ เยีย , มป่า ฆะฮ้า ปัว ฮนอย ทิน-ฮู่ง แอ๋ง ปุน เยีย นั่ง ต้าย . ” ไซ-ก๋อ บัว ไฮ์ นิ่น ฮนั้ง น้าย นอ ก๊อง ฯฒฯ เฑ่า ไห่ .
40017024	เย​ซู เหธา นิ่น เญย ไซ-ก๋อ บัว มี่ง เถา คา​เป​นา​อุม มู้ง วั้ว หฒั่น , เซียว หฒั่ง ทิน-ฮู่ง เญย เปย๊า เญย โฑว-ฒิ่น วั้ว เต๋ย เมี่ยน ต้าย หน่าย ปี​เต , “ เม่ย เญย ไซ-เตี๋ย ไม้ ธ้วด หฒั่ง ทิน-ฮู่ง เญย เปย๊า เญย โฑว-ฒิ่น ไฟ ? ”
40017025	ปี​เต เตา , “ ธ้วด เญย . ” ปี​เต เปียะ เปย๊า มี่ง วั้ว หฒั่น , เย​ซู ฒู้ง ก๊อง ด่าง หมี่ อ๊ะ . นิ่น หน่าย , “ ซี​โมน อ่า , เม่ย ฮนั้ง หาย นอ ฮนั้ม ? หาย เต้า อ๋อย หฒุ ธ้วด ล่าง ฒิ่น เหธา โฑว-ฒิ่น ปุน น้าย ป้าม เกน เญย ฮู่ง เตี๋ย ? เซ กั้น เญย ตอน ไฟ แปะ ฝีง ? ”
40017026	ปี​เต เตา , “ แปะ ฝีง ธ้วด . ” เย​ซู ก๊อง , “ วั้ว หญู่ง , นิ่น กั้น เญย ตอน ไม้ หฒุ ธ้วด .
40017027	มป่า บัว ไม้ อ๋อย หฒิ ฒุ์ย น้าย เต๋ย เมี่ยน . เม่ย มี่ง วั้ว ค้อย-ตอน บัด เบย์า . บัด ตุ๊ ต้าว เต้า เบย์า , ฯฒฯ แมะ ฆอย เบย์า เญย ฑุ่ย , ปวัด นอม ฒิ่น , ต้อ มี่ง ปุน นิ่น บัว เก๋า เม่ย เหธา เยีย ธ้วด เญย โฑว-ฒิ่น . ”
40018001	วั้ว หฒั่น ไซ-ก๋อ บัว ต้าย หน่าย เย​ซู , “ เยียม ทิน-ฮู่ง เญย กั๊วะ , หาย เต้า ตุ๊ โหฒว เก้า โฮล เจี๋ย ? ”
40018002	เย​ซู ฯฒฯ เห่ว เต้า ฝุเจว๊ย ต้าย ปุน นิ่น โซ้ว เจี๊ยน นิ่น บัว เญย บุด๋ง
40018003	หย่า ก๊อง , “ เยีย ก๊อง เฒียน บั๋ว เม่ย บัว , ธ้วด ลิ์ว เม่ย บัว ก๊อย เฮญี้ยว ฯฒฯ ฮนั้ง ฝุเจว๊ย นอ , เม่ย บัว เหยียด ลิ์ว ไม้ ตุ๊ เปียะ ทิน-ฮู่ง เญย กั๊วะ .
40018004	หาย เต้า เหญี่ยม กั้น โหฒว ไฝ ฮนั้ง น้าย เต้า ฝุเจว๊ย , เยียม ทิน-ฮู่ง เญย กั๊วะ ต้ง น้าย เต้า โหฒว โฮล เจี๋ย .
40018005	หาย เต้า เต๊ง เยีย เญย บั๋ว ฒิบ เต้า ฝุเจว๊ย ฮนั้ง น้าย เต้า ฝุเจว๊ย นอ , วั้ว เต้า หย่า ฒิบ เยีย .
40018006	“ มป่า สี ก๊อง หาย เต้า ดั๊ว เหยียด เต้า น้าย เต๋ย เสียน เยีย เญย ฝุเจว๊ย-ไฝ ป์าม ฒุ์ย , อ๋อย หฒุ เฒาะ ต้ม หม่อ ดิ๋ว เจี๊ยน วั้ว เต้า เญย จาง ปู๋ง เหฌี่ย ค้อย , โด เญย ต๋อง , เหฒียม ไต่ เก้า หลง .
40018007	หลาย ดั๊ว เมี่ยน ป์าม ฒุ์ย เญย สี่ , ป้าม เกน ฯฒฯ หฒุ โค้ว อ๊ะ . ดั๊ว เมี่ยน เญย สี่ หฒั่นๆ อ๋อย ธ้วด , มป่า โหฒว กอน ดั๊ว เมี่ยน วั้ว เต้า ฒู้ง อ๋อย หฒุ โค้ว อ๊ะ .
40018008	“ สี ก๊อง เม่ย เญย ปั์ว ไฟ เหฒา ดั๊ว เม่ย ป์าม ฒุ์ย , อ๋อย หฒุ ฮงะ กวั่ง . หว่าย เต๋ย ฝัง ไฟ โหฒะ เจี๊ยะ ปั์ว-เหฒา มป่า ตุ๊ เหยียด ลิ์ว เญย แหม่ง หธ่อ เก้า หลง ม่าย อี เจี๊ยะ ปั์ว อี เจี๊ยะ เหฒา มป่า หฒุ ฒอย เปียะ เหยียด ลิ์ว เหฒียะ เจี๊ยน เญย โต์ว .
40018009	สี ก๊อง เม่ย เญย มฒีง ดั๊ว เม่ย ป์าม ฒุ์ย , อ๋อย หฒุ เกว๋ย กวั่ง มี่ง . โหฒะ นอม มฒีง มป่า ตุ๊ เหยียด ลิ์ว เญย แหม่ง หธ่อ เก้า หลง ม่าย อี นอม มฒีง หย่า หฒุ ฒอย เปียะ เต่ย หญัวะ เญย โต์ว .
40018010	“ อ๋อย หฒุ ไฝ ฟิม , ไม้ ตู๋ง หมั่ง เผีย เหยียด เต้า น้าย เต๋ย ไฝ เญย ฝุเจว๊ย . เยีย บั๋ว เม่ย บัว , น้าย เต๋ย ฝุเจว๊ย เญย ฟิน-เมี่ยน เยียม ทิน-ต้อง , หฒั่นๆ เยียม เยีย เญย ทิน-ต้อง เตี๋ย เญย หฑะเฮมียน .
40018011	เหว่ย หฒุ เยีย , ป้าม เมี่ยน เญย ตอน , ต้าย เหฌียว ตี๋ง ล่าย เญย เมี่ยน .
40018012	“ เม่ย บัว ฮนั้ง หาย นอ ฮนั้ม ? สี ก๊อง ม่าย ล่าน เมี่ยน ม่าย เหยียด แป๊ะ เต้า ปะกี ยู่ง , ตี๋ง ล่าย เต้า , นิ่น ฮนั้ง หาย นอ โหฒว ? นิ่น ไม้ เฒ์ย กวั่ง เจี๊ยน วั้ว เต๋ย จั๊ว เหฒียบ จั๊ว เต้า เยียม วั้ว บง หญั่น เมี้ย , แอ๋ง มี่ง ล์อ ตี๋ง ล่าย วั้ว เต้า ไฟ ?
40018013	เยีย บั๋ว เฒียน เม่ย บัว , ล์อ ปวัด น้าย เต้า ปะกี ยู่ง , นิ่น อะเฮน้ย ไห่ . เก้า อะเฮน้ย เจี๋ย วั้ว เต๋ย จั๊ว เหฒียบ จั๊ว เต้า ไม้ ตี๋ง ล่าย เญย ปะกี ยู่ง .
40018014	ฟี่ ฮนั้ง เญย , เม่ย บัว เญย ทิน-ต้อง เตี๋ย ไม้ อ๋อย เหยียด เต้า น้าย เต๋ย ไฝ เญย ฝุเจว๊ย ตี๋ง ล่าย .
40018015	“ สี ก๊อง เม่ย เญย ก๋อ-โย์ว โหฒว ต่อง เม่ย , เม่ย กั้น อ๋อย หฒุ มี่ง ล์อ นิ่น , ปี๋ง เจี๊ยน บั๋ว นิ่น , นิ่น โหฒว ต่อง เญย สี่ . สี ก๊อง นิ่น หมวัง เม่ย เญย หว่า นอ , เม่ย ฯฒฯ ตุ๊ นิ่น แอ๋ง โหฒว ก๋อ-โย์ว .
40018016	สี ก๊อง นิ่น ไม้ หมวัง , เม่ย ฯฒฯ อ๋อย หฒุ ล์อ เจี๊ยน เหยียด เต้า ไฟ อี เต้า เหธา เม่ย มี่ง เถง หมวัง หว่า ฯฒฯ ไฮ่ เฒาะ โจ๋วๆ หว่า โหฒว ฒอง-เหฒง .
40018017	สี ก๊อง วั้ว เต้า หธ่อ ไม้ หมวัง นิ่น บัว นอ , อ๋อย หฒุ เฒาะ น้าย เต๋ย สี่ บั๋ว เหฑ่ง จิว-ปาง . นิ่น หธ่อ ไม้ คั้ง หมวัง จิว-ปาง นอ , อ๋อย หฒุ ฝุน นิ่น เซ ฮนั้ง ไม้ เสียน เญย เมี่ยน ไฟ เถง โล​มา ฮู่ง จา เซียว โฑว เญย เมี่ยน .
40018018	“ เยีย บั๋ว เฒียน เม่ย บัว , เม่ย บัว เยียม ป้าม เกน โด้ หาย หญู่ง , เยียม วั้ว ทิน-ต้อง วั้ว หญู่ง หย่า หฒุ โด้ อ๊ะ . เม่ย บัว เยียม ป้าม เกน ปู๋ง หาย หญู่ง , เยียม วั้ว ทิน-ต้อง หย่า ปู๋ง วั้ว หญู่ง อ๊ะ .
40018019	“ เยีย แอ๋ง บั๋ว เม่ย บัว , สี ก๊อง เม่ย บัว เยียม น้าย ป้าม เกน ม่าย อี ล่าน เมี่ยน ต้ง เฮญี้ยว กั๊บ เอ๋ย เต๋า เก๋า โท้ หาย หญู่ง , เยีย เญย ทิน-ต้อง เตี๋ย ฒู้ง เหว่ย เม่ย บัว โหฒว เหฒียง เหฑ่ง .
40018020	เหว่ย หฒุ ไม้ กุ๊น เยียม หาย นอม ต๋อง , ม่าย อี ปัว ล่าน เมี่ยน เต๊ง เยีย เญย บั๋ว กั๊บ ฒุ้น , เยีย ฯฒฯ เยียม นิ่น บัว บุด๋ง . ”
40018021	ปี​เต แอ๋ง ต้าย หน่าย ก๋า เย​ซู , “ เฒี้ยว อ่า , สี ก๊อง เยีย เญย ก๋อ-โย์ว หฒั่นๆ ต่อง เยีย , เยีย อ๋อย หฒุ กวั่ง บัวะ เหฒีย หฑุ่น ปุน นิ่น ? เถา เสี่ย หฑุ่น อ๊ะ ไฟ ? ”
40018022	เย​ซู เตา , “ เยีย ไม้ เฒ์ย ก๊อง กวั่ง เสี่ย หฑุ่น ฮนั้ง . อ๋อย หฒุ กวั่ง เธี้ยด เหฒียบ เญย เสี่ย หฑุ่น .
40018023	“ เหว่ย หฒุ ทิน-ฮู่ง โหฒว เฒี้ยว กุ๊น เมี่ยน เซ ฮนั้ง น้าย . ม่าย เต้า ฮู่ง เตี๋ย อ๋อย เหธา นิ่น เญย โปว ฝุน แฒะ .
40018024	ฝุน เจี๊ยน แฒะ วั้ว หฒั่น , เมี่ยน ต้อ เต้า โปว เปียะ ต้าย . วั้ว เต้า โปว เฉียม ฮู่ง เตี๋ย เหฒีย แป๊ะ หว่าน นอม ฒิ่น ,
40018025	หย่า ไม้ ม่าย ญ่าน จ๊าว . ฮู่ง เตี๋ย ฯฒฯ เห่ว เมี่ยน ต้อ วั้ว เต้า โปว มี่ง หม่าย ปุน เมี่ยน โหฒว โน่ว . เลี่ยม นิ่น เญย เอ๊า-เจว๊ย เหธา นิ่น ม่าย เญย เหยียด ฒู้ง กะน้าย ต้อ มี่ง หม่าย เหฑ่ง , ต้าย จ๊าว ซูง แฒะ .
40018026	“ วั้ว เต้า โปว ฯฒฯ เกว่ย เหฌี่ย ชะ โท้ นิ่น , ‘ โท้ เฒี้ยว เซีย เยีย , ฒั้ว เยีย ล์อ ตุ๊ ต้าย , เยีย เก้ง อ๋อย หฒุ จ๊าว เถา ซูง เหฑ่ง . ’
40018027	วั้ว เต้า โปว เญย เฒี้ยว ค้อ-เลี่ยน ไห่ นิ่น ฯฒฯ กวั่ง นิ่น เญย แฒะ , ปู๋ง นิ่น หฑวน หมี่ อ๊ะ .
40018028	“ หน่าย เต้า โปว ธ้วด มี่ง หย่า ปวั้ง หฒุ เต้า โหฒว โปว ต่อย . น้าย เต้า โปว เฉียม นิ่น อี เหฒีย นอม ฒิ่น ฮนั้ง , มป่า นิ่น เลี่ยม เฒ่ย โก้ เจี๊ยน น้าย เต้า เญย จาง หย่า ก๊อง , ‘ ก๊าน จ๊าว เม่ย เฉียม เยีย เญย แฒะ ม่าะ ! ’
40018029	วั้ว เต้า โหฒว โปว ต่อย ฯฒฯ เกว่ย เหฌี่ย ชะ โท้ นิ่น , ‘ โท้ เม่ย เซีย เยีย , เยีย เก้ง จ๊าว เญย เหลาะ . ’
40018030	มป่า นิ่น ไม้ คั้ง , หย่า ต้อ วั้ว เต้า โปว มี่ง หววน เจี๊ยน โล่ ฒั้ว นิ่น จ๊าว ซูง แฒะ .
40018031	“ แอ๋ง ม่าย เต๋ย ล่ม ฑ่อย โหฒว โปว ต่อย ปวัด น้าย เต๋ย สี่ ธ้วด , ไฮ์ เฮญี้ยว ไม้ หลง เหยียด เต๋ย , ฯฒฯ มี่ง บั๋ว นิ่น บัว เญย เฒี้ยว .
40018032	วั้ว เต้า โปว เญย เฒี้ยว ฯฒฯ เห่ว นิ่น ต้าย หย่า ก๊อง , ‘ เม่ย หน่าย เต้า หว่าย ไห่ เญย โน่ว เก๊า อ้า ! เม่ย ชะ โท้ เยีย , เยีย ฯฒฯ กวั่ง เหฑ่ง เม่ย เฉียม เยีย เญย แฒะ .
40018033	เม่ย หอบ หฒุ ค้อ-เลี่ยน เม่ย เญย โหฒว โปว ต่อย ฮนั้ง เยีย ค้อ-เลี่ยน เม่ย นอ ซา . ’
40018034	นิ่น เญย เฒี้ยว เฉีย เจี์ย ! ไห่ ฯฒฯ เห่ว กุ๊น โล่ เจียน ต้อ น้าย เต้า โปว มี่ง เหฒย เถา นิ่น จ๊าว ซูง แฒะ . ”
40018035	เย​ซู แอ๋ง ก๊อง เซ้ด เมว์ย หว่า . “ สี ก๊อง เม่ย บัว โม์ว ล่าน เมี่ยน ไม้ หล่ง เฮญี้ยว กวั่ง ก๋อ-โย์ว โหฒว ต่อง เม่ย บัว เญย สี่ , เยีย เญย ทิน-ต้อง เตี๋ย หย่า ฟี่ ฮนั้ง เญย ไม้ กวั่ง ปุน เม่ย บัว . ”
40019001	เย​ซู ก๊อง ลิ์ว น้าย เต๋ย หว่า ฯฒฯ ธ้วด กา​ลิ​ลี แซ้ง มี่ง ยู​เดีย แซ้ง เจี๋ย วั้ว หง่าน หฒิ จอ​แดน ด้าย .
40019002	เมี่ยน ธั้ม ไห่ กัน เจี๊ยน เย​ซู มี่ง , นิ่น ฯฒฯ เยียม วั้ว หฒ่อ หลง นิ่น บัว เญย แป่ง .
40019003	ม่าย เต๋ย ฟา​ลิ​สี เมี่ยน ต้าย เสย เย​ซู ฯฒฯ หน่าย , “ ไม้ กุ๊น โหฆ เหว่ย หาย หญู่ง กอน-แป๋ง เล่ย นิ่น เญย เอ๊า , เซ หอบ บัว เญย เล์ย ไฟ ? ”
40019004	เย​ซู เตา , “ เม่ย บัว ไม้ โตะ เจี๋ย น้าย โต่ว กีง-โซว ไฟ ? ‘ ฒิ่น ด่าง ทิน-ฮู่ง เหฒย ลู่ง เหฒย เดา วั้ว หฒั่น , นิ่น เหฒย ธ้วด เมี่ยน ต้าย เป๋น มจั่ง มเซียะ . ’
40019005	ทิน-ฮู่ง หย่า ก๊อง , ‘ เหว่ย น้าย มจั่ง ตอน ตอง จา , เล่ย นิ่น เญย เตี๋ย หม่า , เหธา นิ่น เญย เอ๊า กั๊บ เจี๊ยน . อี เต้า ฯฒฯ เป๋น เหยียด นอม ซิน หมี่ อ๊ะ .
40019006	ฮนั้ง หน่าย นิ่น บัว ไม้ เฒ์ย อี เต้า อ๊ะ . เป๋น เหยียด เต้า ฮนั้ง . เหว่ย น้าย , ทิน-ฮู่ง กั๊บ ต้าย เญย ไธ-ต๋อย , เมี่ยน ไม้ ตู๋ง แธะ ฆอย . ”
40019007	ฟา​ลิ​สี เมี่ยน แอ๋ง หน่าย เย​ซู , “ วั้ว หญู่ง , โม​เซ เหว่ย หาย ติ่ว บั๋ว โหฆ ปุน เฒ้ย เล่ย ไธ โซว นิ่น เญย เอ๊า ฯฒฯ เห่ว เอ๊า มี่ง อ๊ะ ? ”
40019008	เย​ซู เตา , “ เซ หลาย เม่ย บัว เฮญี้ยว แหง่ง ไห่ โม​เซ หธีง ต้าย ปุน เม่ย บัว ไฮ่ เล่ย ตุ๊ เม่ย บัว เญย เอ๊า . มป่า ฒิ่น ด่าง , เหฒย ลู่ง เหฒย เดา วั้ว หฒั่น , ไม้ เฒ์ย ฮนั้ง หน่าย .
40019009	เยีย บั๋ว เม่ย บัว , หาย เต้า เล่ย นิ่น เญย เอ๊า , หย่า ไม้ เฒ์ย หลาย นิ่น เญย เอ๊า เหฮยียน โหฆ นอ , แอ๋ง มี่ง หล่ง เซียง-เอ๊า , นิ่น เซ เหฮยียน เอ๊า ฮนั้ง . ”
40019010	ไซ-ก๋อ บัว ก๊อง บั๋ว เย​ซู , “ สี ก๊อง หล่ง เอ๊า หล่ง โหฆ เญย เจ๊า ฮนั้ง หน่าย นอ , เหยียด ลิ์ว ไม้ ตู๋ง หล่ง เก้า หลง . ”
40019011	เย​ซู เตา , “ น้าย เต๋ย หฌาว เญย หว่า , ไม้ เฒ์ย เต้าๆ ไฮ่ เอย เจี๊ยน โหฒว . ขูง ต้ง ตุ๊ ทิน-ฮู่ง เญย เอน เญย เมี่ยน ไฮ่ เอย เจี๊ยน โหฒว ฮนั้ง .
40019012	เหว่ย หฒุ ม่าย ธั้ม-ติ่ว เจ๊า ปุน เมี่ยน ไม้ ไฮ่ ตอง จา . ม่าย เต๋ย ธ้วด เสย เฒี่ยง เหฒี่ยว ไม้ ไฮ่ ตอง จา . ม่าย เต๋ย หฒุ เมี่ยน อิม โต๊ มี่ง . ม่าย เต๋ย เหว่ย โหฒว ทิน-ฮู่ง เญย กั๊วะ เญย กง ไม้ ตอง จา . หาย เต้า ไฮ่ เอย เจี๊ยน น้าย เต๋ย หว่า , อ๋อย หฒุ เอย เจี๊ยน โหฒว อ๊ะ . ”
40019013	ม่าย เต๋ย เมี่ยน ต้อ ฝุเจว๊ย ต้าย ล์อ เย​ซู , อ๋อย เย​ซู มาน เจี๊ยน นิ่น บัว , เถง นิ่น บัว เต๋า เก๋า . มป่า ไซ-ก๋อ บัว ก๊อง-เหม น้าย เต๋ย เมี่ยน .
40019014	เย​ซู ก๊อง , “ กุ๊น ปุน ฝุเจว๊ย ต้าย ล์อ เยีย , ไม้ ตู๋ง ล่าน นิ่น บัว ซา . เหว่ย หฒุ หาย เต้า หล่ง ทิน-ฮู่ง โหฒว เฒี้ยว กุ๊น นิ่น , วั้ว เต้า เซ ฮนั้ง น้าย เต๋ย ฝุเจว๊ย นอ . ”
40019015	เย​ซู มาน ลิ์ว น้าย เต๋ย ฝุเจว๊ย นิ่น ฯฒฯ มี่ง หมี่ อ๊ะ .
40019016	ม่าย หฑุ่น ม่าย เต้า เมี่ยน ต้าย หน่าย เย​ซู , “ ฟิน-แซง อ่า , เยีย หอบ หฒุ โหฒว หาย หญู่ง หลง เญย สี่ หธีง ตุ๊ เหยียด ลิ์ว เญย แหม่ง ? ”
40019017	เย​ซู เตา , “ เม่ย เหว่ย หาย ติ่ว หน่าย เยีย เถา หลง เญย สี่ ? ขูง ม่าย ดุ เต้า หลง ฮนั้ง . สี ก๊อง เม่ย อ๋อย ตุ๊ เหยียด ลิ์ว เญย แหม่ง , อ๋อย หฒุ เอย เจี๊ยน เล์ย-หลัด โหฒว . ”
40019018	วั้ว เต้า หน่าย , “ หาย เต๋ย เล์ย-หลัด ? ” เย​ซู เตา , “ ไม้ ตู๋ง ไต๋ เมี่ยน , ไม้ ตู๋ง เหฮยียน เอ๊า , ไม้ ตู๋ง โหฒว หฒะ หย่า ไม้ ตู๋ง โหฒว จ๊า ฒอง-เหฒง .
40019019	อ๋อย หฒุ ถง หนิ่ม เม่ย เญย เตี๋ย หม่า , หย่า ฮนั้ม เมี่ยน ฮนั้ง ฮนั้ม กั้น นอ . ”
40019020	วั้ว เต้า เมี่ยน หลุน เมี่ยน ก๊อง , “ น้าย เต๋ย เหยียด ฒู้ง เญย เล์ย เยีย หมวัง เหฑ่ง อ๊ะ . แอ๋ง ธา หาย หญู่ง อ๋อย หฒุ โหฒว ไฟ ? ”
40019021	เย​ซู บั๋ว นิ่น , “ สี ก๊อง เม่ย อ๋อย โหฒว ตุ้น ยุ่น เญย เมี่ยน , อ๋อย หฒุ มี่ง หม่าย เหฑ่ง เม่ย ม่าย เญย กะน้าย , เฒาะ วั้ว เต๋ย ญ่าน ปุน เมี่ยน จ่ม เมี่ยน . ฮนั้ง น้าย เม่ย ฯฒฯ ม่าย จ๋าย เญย กะน้าย เซียว เจี๊ยน วั้ว ทิน-ต้อง . โหฒว ลิ์ว , ต้าย กัน เยีย โอ่ . ”
40019022	วั้ว เต้า เมี่ยน หลุน เมี่ยน ไฮ์ น้าย เต๋ย หว่า , นิ่น เฒียง หน่าย เฑ่าๆ เญย มี่ง หมี่ อ๊ะ , เหว่ย หฒุ นิ่น ม่าย จา-ตี้ง โฮ์ ไห่ .
40019023	เย​ซู แอ๋ง ก๊อง บั๋ว นิ่น เญย ไซ-ก๋อ , “ เยีย ก๊อง เฒียน บั๋ว เม่ย บัว , ปุ๊ด-ฒ่อย เมี่ยน อะ ตุ๊ เปียะ ทิน-ฮู่ง เญย กั๊วะ .
40019024	เยีย แอ๋ง ก๊อง หฑุ่น บั๋ว เม่ย บัว , ล่อ ท่อ หธุน เจี๋ย ซิม-บยุ่ย หธ่อ เก้า ฮู่ง เห่ ปุ๊ด-ฒ่อย เมี่ยน เปียะ ทิน-ฮู่ง เญย กั๊วะ . ”
40019025	ไซ-ก๋อ บัว ไฮ์ ลิ์ว น้าย เต๋ย หว่า นิ่น บัว บัวะ ฮ่อง ไห่ อ๊ะ . นิ่น บัว หน่าย ก๋า , “ วั้ว หญู่ง , หาย เต้า ไฮ่ ตุ๊ เหฌียว ? ”
40019026	เย​ซู หมั่ง เจี๊ยน นิ่น บัว หย่า ก๊อง , “ เมี่ยน ไม้ ไฮ่ เหฌียว กั้น มป่า หม่าน สี่ ทิน-ฮู่ง ไฮ่ โหฒว ตุ๊ เญย . ”
40019027	ปี​เต ฯฒฯ ก๊อง , “ ไซ-เตี๋ย อ้า ! เยีย บัว กวั่ง เหฑ่ง หญู่งๆ ต้าย กัน เม่ย . วั้ว หญู่ง , เยีย บัว ไฮ่ ตุ๊ หาย หญู่ง ? ”
40019028	เย​ซู บั๋ว นิ่น บัว , “ เยีย ก๊อง เฒียน บั๋ว เม่ย บัว , ม่าย เซียง-ลู่ง เซียง-เดา วั้ว หฒั่น , เยีย , ป้าม เมี่ยน เญย ตอน , เฒว์ย เจี๊ยน เยีย ฌัง-หล่าง เญย เหว่ย เญย เฒี่ยง โห่ , เม่ย บัว กัน เยีย เญย เมี่ยน ฯฒฯ ตุ๊ เฒว์ย เจี๊ยน เหฒียบ เหญ่ย นอม เหว่ย เซี้ยม วั้ว เต๋ย เหฒียบ เหญ่ย ฝีง อิ​สะ​ลา​เอน เมี่ยน .
40019029	หาย เต้า เหว่ย เยีย กวั่ง นิ่น เญย เปย๊า , มั์ว-ต่อย , เตี๋ย หม่า , ฝุเจว๊ย ไฟ ลี่ง เต่ย , วั้ว เต้า กวั่ง เหยียด โก๊ว ฯฒฯ ตุ๊ เหยียด แป๊ะ โก๊ว หย่า ตุ๊ เหยียด ลิ์ว เญย แหม่ง .
40019030	มป่า ม่าย โหฒว โฮล เญย เมี่ยน ธั้ม อ๋อย หฒุ โหฒว ไฝ . โหฒว ไฝ เญย ม่าย ธั้ม หย่า ตุ๊ โหฒว โฮล .
40020001	“ ทิน-ฮู่ง โหฒว เฒี้ยว กุ๊น เมี่ยน เซ ฮนั้ง เต้า อะหงุ่น หฮวีง เญย เฒี้ยว นอ . ลู่ง ดอม เฑี้ยว เญย , นิ่น ธ้วด มี่ง ล์อ เมี่ยน เถง นิ่น โหฒว อะหงุ่น หฮวีง เญย กง .
40020002	เหธา กง-เมี่ยน ตี่ง เหฒียง ปุน หอบ เมี่ยน โพว-ทง ธี้ง เหยียด ฮนอย เญย กง-ฒิ่น , หฮวีง-เฒี้ยว ฯฒฯ พ้าย นิ่น บัว มี่ง วั้ว หฮวีง โหฒว กง .
40020003	“ ลู่ง ต้ม ดอม ดั้ว นอม เฒี่ยง โห่ , หฮวีง-เฒี้ยว แอ๋ง มี่ง วั้ว เฮย ปวัด เต๋ย เมี่ยน โซ้ว เจี๊ยน วั้ว , ไม้ โหฒว หาย หญู่ง .
40020004	นิ่น ฯฒฯ ก๊อง , ‘ เม่ย บัว หย่า มี่ง เยีย เญย หฮวีง โหฒว กง ม่าะ ! กง-ฒิ่น หอบ หฒุ บัวะ เหฒีย เยีย ฯฒฯ ปุน บัวะ วั้ว เม่ย บัว . ’ นิ่น บัว ฯฒฯ มี่ง อ๊ะ .
40020005	“ ลู่ง เหฒียง อ๋าน เหฒียบ เหญ่ย นอม เฒี่ยง โห่ , แอ๋ง เหธา เหฌี่ย อ๋าน ปัว นอม เฒี่ยง โห่ , นิ่น ฟี่ ฮนั้ง เญย ล์อ เมี่ยน โหฒว กง .
40020006	ลู่ง ม์าน-หฮมวัง เต๋ย , อ๊า ลั่ม ปยา นอม เฒี่ยง โห่ , หฮวีง-เฒี้ยว แอ๋ง มี่ง วั้ว เฮย ปวัด เต๋ย เมี่ยน โซ้ว เจี๊ยน วั้ว . นิ่น ฯฒฯ ก๊อง , ‘ เม่ย บัว เหว่ย หาย ติ่ว เฒี่ยง ฮนอย โซ้ว เจี๊ยน หน่าย เฮ่นๆ เญย , ไม้ โหฒว หาย หญู่ง ? ’
40020007	“ นิ่น บัว เตา , ‘ เหว่ย หฒุ ไม้ ม่าย เมี่ยน ธี้ง เยีย บัว โหฒว กง . ’ “ หฮวีง-เฒี้ยว ฯฒฯ ก๊อง , ‘ วั้ว หญู่ง , เม่ย บัว หย่า มี่ง วั้ว หฮวีง โหฒว กง ม่าะ ! ’
40020008	“ อ๊า ลั่ม หฮมวัง , หฮวีง-เฒี้ยว บั๋ว นิ่น เญย กุ๊น กง เมี่ยน , ‘ เห่ว กง-เมี่ยน ต้าย คอย กง-ฒิ่น ปุน นิ่น บัว อ๊ะ . ต้ง ต้าย โหฒว ฆะฮ้า วั้ว เต๋ย อ๋อย หฒุ ปุน ด่าง . ต้าย ด่าง วั้ว เต๋ย อ๋อย หฒุ ปุน ฆะฮ้า . ’
40020009	“ ต้ง ปยา นอม เฒี่ยง โห่ หธีง ตุ๊ เจี์ย กอน โหฒว กง วั้ว เต๋ย ตุ๊ ปวั๊ง เหยียด ฮนอย เญย กง-ฒิ่น .
40020010	ฮนั้ง หน่าย , ธี้ง ด่าง วั้ว เต๋ย หล่าย อ๋อย ตุ๊ เก้า ธั้ม . มป่า นิ่น บัว ฟี่ ฮนั้ง เญย ตุ๊ ปวั๊ง เหยียด ฮนอย เญย กง-ฒิ่น ฮนั้ง .
40020011	นิ่น บัว ฒิบ กง-ฒิ่น มี่ง หย่า งบ หฮวีง-เฒี้ยว .
40020012	นิ่น บัว ก๊อง , ‘ ฆะฮ้า ต้าย วั้ว เต๋ย ขูง โหฒว ดุ นอม เฒี่ยง โห่ เญย กง ฮนั้ง นีอา . ญ่าน เม่ย หธ่อ ปุน เหธา เยีย บัว ฟี่ บัวะ เญย . เยีย บัว เฒี่ยง ฮนอย หฒุ หญุด พุย หย่า โหฒว กง เก้า โค้ว นิ่น บัว . ’
40020013	“ หฮวีง-เฒี้ยว ฯฒฯ เตา เต้า วั้ว เต๋ย กง-เมี่ยน . ‘ โย์ว อ่า , เยีย ไม้ เฒ์ย เผียน เม่ย เหลาะ . เม่ย ไม้ เฒ์ย เหธา เยีย ก๊อง ตี่ง หฒิว กง-ฮนอย เญย กง-ฒิ่น ไฟ ?
40020014	ต้อ เจี๊ยน เม่ย เญย กง-ฒิ่น หฑวน อ๊ะ โอ่ . ฆะฮ้า ธี้ง น้าย เต้า เยีย อ๋อย ปุน เหธา เม่ย ฟี่ บัวะ .
40020015	เยีย กั้น เญย ญ่าน ไม้ เฒ์ย เซว่ย เยีย กั้น หล่ง ? ปวัด เยีย โหฒว เฮญี้ยว หลง เม่ย เหมว่ย เจี๊ยะ ไฟ ? ’ ”
40020016	เย​ซู แอ๋ง ก๊อง เซ้ด เมว์ย หว่า . “ ฮนั้ง หน่าย , ฆะฮ้า วั้ว เต๋ย อ๋อย ตุ๊ เยียม วั้ว ด่าง . เยียม วั้ว ด่าง เญย อ๋อย หฒุ เยียม ฆะฮ้า . ”
40020017	เย​ซู ยั่ง เจ๊า มี่ง เย​ลู​ซา​เลม ฒี่ง วั้ว หฒั่น , นิ่น ต้อ นิ่น เญย เหฒียบ เหญ่ย เต้า ไซ-ก๋อ มี่ง เพียน เต๋ย ก๊อง บั๋ว นิ่น บัว ,
40020018	“ หมวัง โอ่ . บัว มี่ง เย​ลู​ซา​เลม ฒี่ง . เถา วั้ว , ป้าม เมี่ยน เญย ตอน , ฯฒฯ หฒุ จิว ปุน ไซ เมี่ยน เปย๊ย เหธา หฌาว เล์ย เญย ฟิน-แซง . นิ่น บัว อ๋อย ตี่ง ไต๋ นิ่น ,
40020019	ฆะฮ้า เฒาะ นิ่น จิว ปุน จั๋น . จั๋น ฯฒฯ กวัด โตะ จั๊ด , หล่ง ปย๊า-ปิน เบ๊าะ , แอ๋ง เฒาะ นิ่น ตีง เหฒียบ หฑั่ง จ๋า . มป่า ฆะฮ้า ปัว ฮนอย , ทิน-ฮู่ง อ๋อย ปุน นิ่น นั่ง ต้าย . ”
40020020	วั้ว หฒั่น เส​เบ​ดี เญย เอ๊า ต้อ นิ่น เญย อี เต้า ตอน ต้าย เย​ซู วั้ว , เกว่ย เหฌี่ย ป๋าย , โท้ เหยียด หญู่ง .
40020021	เย​ซู หน่าย , “ เม่ย อ๋อย หล่ง หาย หญู่ง ? ” นิ่น เตา , “ เฒี้ยว อ่า , โท้ เม่ย แล์ง เม่ย ตุ๊ โหฒว ฮู่ง เญย เฒี่ยง โห่ อ๋อย หฒุ ปุน เยีย เญย อี เต้า ตอน , เหยียด เต้า เฒว์ย เม่ย เญย บย่าว แหมง , เหยียด เต้า เฒว์ย หฒาย แหมง . ”
40020022	เย​ซู เตา วั้ว เต๋ย อี เต้า ตอน , “ เม่ย บัว โท้ เญย เม่ย บัว ไม้ ฮิ้ว . เม่ย บัว ไฮ่ ฮบ ต้ง เยีย อ๋อย หฒุ ฮบ วั้ว นอม ฒ้าน เญย ไฟ ? ” นิ่น บัว เตา , “ เยีย บัว ไฮ่ ฮบ เญย . ”
40020023	เย​ซู บั๋ว นิ่น บัว , “ เยีย ฮบ เญย ฒ้าน เม่ย บัว หฒะเก้ง อ๋อย หฒุ ฮบ . มป่า เยีย ไม้ ม่าย เล์ย พ้าย หาย เต้า เฒว์ย เยีย เญย บย่าว แหมง ไฟ หฒาย แหมง . เยีย เญย เตีย หลิ่ว เล์ย เหฒียง ปุน หาย เต้า เฒว์ย , วั้ว เต๋ย ฯฒฯ ตุ๊ เฒว์ย อ๊ะ . ”
40020024	วั้ว เต๋ย เหฒียบ เต้า ไซ-ก๋อ ไฮ์ ลิ์ว น้าย เต๋ย สี่ ฯฒฯ เฉีย เจี์ย ไห่ น้าย เต๋ย อี มั์ว .
40020025	เย​ซู เห่ว นิ่น บัว เหยียด ฒู้ง ต้าย ฑ่อย หย่า ก๊อง , “ เม่ย บัว ฮิ้ว ตุ๊ จั๋น ม่าย ต้ม เจียน กุ๊น นิ่น บัว . โหฒว โฮล เญย วั้ว เต๋ย ม่าย หลี่ง หัด นิ่น บัว .
40020026	มป่า เม่ย บัว ไม้ หอบ หฒุ ฮนั้ง หน่าย . หาย เต้า อ๋อย ตุ๊ โหฒว โฮล , วั้ว เต้า อ๋อย หฒุ โหฒว เม่ย บัว เญย โปว .
40020027	หาย เต้า อ๋อย โหฒว โฮล เจี๋ย , วั้ว เต้า อ๋อย หฒุ โหฒว เม่ย บัว เญย โน่ว .
40020028	ฮนั้ง เยีย , ป้าม เมี่ยน เญย ตอน นอ , เยีย ไม้ เฒ์ย ต้าย อ๋อย เมี่ยน ฟู-สู เยีย . เยีย ต้าย ฟู-สู เมี่ยน หย่า เซี้ย เยีย เญย แหม่ง เหว่ย หฒัวะ เมี่ยน ธั้ม หฑวน . ”
40020029	เย​ซู เหธา นิ่น เญย ไซ-ก๋อ บัว ธ้วด เย​ลี​โค ฒี่ง วั้ว หฒั่น , ม่าย เมี่ยน ธั้ม เญย กัน เจี๊ยน เย​ซู มี่ง .
40020030	ม่าย อี เต้า มฒีง แม่ง เญย เมี่ยน เฒว์ย เจี๊ยน เจ๊า-เฮลน ไฮ์ ก๊อง เย​ซู ยั่ง น้าย ติ้ว เจ๊า เจี๋ย . นิ่น บัว ฯฒฯ เห่ว , “ เฒี้ยว , ดา​วิด เญย เฒ้ย-ฟุน อ้า ! ค้อ-เลี่ยน เยีย บัว ม่าะ ! ”
40020031	หฒวัง เมี่ยน เหม นิ่น บัว , บั๋ว นิ่น บัว ไม้ ตู๋ง โค โล . มป่า นิ่น บัว จา เห่ว เก้า บุย , “ เฒี้ยว , ดา​วิด เญย เฒ้ย-ฟุน อ้า ! ค้อ-เลี่ยน เยีย บัว ม่าะ ! ”
40020032	เย​ซู ฯฒฯ ตี้ง เจี๊ยน เห่ว นิ่น บัว ต้าย , หน่าย นิ่น บัว , “ เม่ย บัว อ๋อย เยีย เถง หาย หญู่ง เม่ย บัว ? ”
40020033	นิ่น บัว เตา , “ เฒี้ยว อ้า ! โท้ ปุน เยีย บัว เญย มฒีง ไฮ่ หมั่ง ตุ๊ ปวัด . ”
40020034	เย​ซู ค้อ-เลี่ยน ไห่ ฯฒฯ ฮลัว นิ่น บัว เญย มฒีง . นิ่น บัว เลี่ยม เฒ่ย ไฮ่ หมั่ง ตุ๊ ปวัด , ฯฒฯ กัน เจี๊ยน เย​ซู มี่ง หมี่ อ๊ะ .
40021001	เย​ซู เหธา นิ่น เญย ไซ-ก๋อ มี่ง เถา ฟัด เต๋ย เย​ลู​ซา​เลม ฒี่ง . เยียม กะลั้น บง , เบด​ฟา​ยี วั้ว นอม ล์าง , เย​ซู ฯฒฯ พ้าย อี เต้า ไซ-ก๋อ มี่ง ด่าง ,
40021002	บั๋ว เหฒียง นิ่น บัว , “ อ๋อย หฒุ มี่ง หฑะเฮมียน วั้ว นอม ล์าง . เยี้ยด เปียะ ล์าง ฯฒฯ ปวัด เต้า มา​ลี เญ์ย โด้ เจี๊ยน วั้ว , แอ๋ง เหธา นิ่น เญย ตอน . อ๋อย หฒุ ไจ๊ เคน ต้าย ปุน เยีย .
40021003	สี ก๊อง หาย เต้า ก๊อง หาย หญู่ง , อ๋อย หฒุ บั๋ว นิ่น , ‘ เฒี้ยว เฉียม หฒุ หล่ง นิ่น บัว . ’ มา​ลี เญย เฒี้ยว ฯฒฯ เลี่ยม เฒ่ย ปุน เม่ย บัว เคน เจี๊ยน ต้าย . ”
40021004	น้าย เต๋ย สี่ ธ้วด ต้าย เหว่ย ปุน ต๋อย เหฑ่ง ฒิ่น ด่าง โต่ว หว่า เมี่ยน ก๊อง เญย หว่า . นิ่น ก๊อง ,
40021005	“ อ๋อย หฒุ บั๋ว สิ​โอน ฒี่ง เญย เมี่ยน , ‘ หมั่ง ม่าะ ! เม่ย บัว เญย ฮู่ง ต้าย เม่ย บัว น้าย . นิ่น เฮญี้ยว ส่วน เญย , เก้ เจี๊ยน มา​ลี ต้าย , เก้ เจี๊ยน มา​ลี เญย ตอน . ’ ”
40021006	วั้ว เต๋ย อี เต้า ไซ-ก๋อ ฯฒฯ มี่ง เอย เจี๊ยน เย​ซู บั๋ว เญย หว่า โหฒว .
40021007	นิ่น บัว เคน มา​ลี เญ์ย เหธา นิ่น เญย ตอน ต้าย , หย่า เฒาะ นิ่น บัว เญย ต้ม ลุย ติ่ม เจี๊ยน มา​ลี เญย ติ ต์าน . เย​ซู ฯฒฯ เก้ เจี๊ยน อ๊ะ .
40021008	ม่าย เมี่ยน ธั้ม ไห่ หล่ง นิ่น บัว เญย ต้ม ลุย ติ่ม เจี๊ยน เจ๊า , หย่า ม่าย เมี่ยน แก๊ะ เดี๋ยง-น่อม เหยียด ต๊อ เหยียด ต๊อ เญย ติ่ม เจี๊ยน .
40021009	มี่ง ด่าง เญย , เหธา ฆะฮ้า เญย หฒวัง เมี่ยน ล่ม ฑ่อย เห่ว , “ โฮ​ซา​นา ! เธง ดา​วิด เญย เฒ้ย-ฟุน . โท้ ทิน-ฮู่ง เหธย ฟุ เต๊ง เฒี้ยว เญย บั๋ว ต้าย วั้ว เต้า . โฮ​ซา​นา , เธง เยียม ฮลัง เจี๋ย เญย ต๋อง วั้ว เต้า ทิน-ฮู่ง . ”
40021010	เย​ซู เปียะ เย​ลู​ซา​เลม วั้ว หฒั่น , เหยียด ฒี่ง เมี่ยน ฯฒฯ ฮวาง เจี์ย เหฑ่ง ต้าย , ล่าน หน่าย ล่าน , “ น้าย เต้า เมี่ยน ต้ง หาย เต้า เอ้าะ ? ”
40021011	หฒวัง เมี่ยน เตา , “ น้าย เซ เยียม กา​ลิ​ลี แซ้ง , นา​ซา​เล้ด มู้ง ต้าย เญย โต่ว หว่า เมี่ยน , เย​ซู . ”
40021012	เย​ซู เปียะ หฒั่ง ทิน-ฮู่ง เญย เปย๊า หย่า หฒุ่น ธ้วด เหฑ่ง เหยียด ฒู้ง ม์าย หม่าย เญย เมี่ยน . นิ่น ปู๋ง คีง ทิ้ว ญ่าน วั้ว เต๋ย เมี่ยน เญย เตี้ย เหธา หม่าย แปะ ก๊บ วั้ว เต๋ย เมี่ยน เญย ตั๋ง .
40021013	นิ่น ก๊อง บั๋ว นิ่น บัว , “ กีง-โซว เฟี้ย เจี๊ยน ก๊อง , ‘ เยีย เญย เปย๊า , เมี่ยน อ๋อย เห่ว โหฒว เต๋า เก๋า เญย เปย๊า . ’
40021014	มฒีง แม่ง เหธา เหฒา ไบ เญย เมี่ยน มี่ง วั้ว หฒั่ง ทิน-ฮู่ง เญย เปย๊า ล์อ เย​ซู , เย​ซู หย่า หฒ่อ หลง นิ่น บัว .
40021015	มป่า ไซ เมี่ยน เปย๊ย เหธา หฌาว เล์ย เญย ฟิน-แซง ปวัด เย​ซู โหฒว น้าย เต๋ย บัวะ ฮ่อง เญย สี่ , หย่า ไฮ์ ฝุเจว๊ย เยียม หฒั่ง ทิน-ฮู่ง เญย เปย๊า เห่ว เจี๊ยน ก๊อง , “ โอ๊ , โฮ​ซา​นา , เธง ดา​วิด เญย เฒ้ย-ฟุน โอ๊ ! ” นิ่น บัว ฯฒฯ เฉีย เจี์ย ไห่ .
40021016	นิ่น บัว หน่าย เย​ซู , “ น้าย เต๋ย ฝุเจว๊ย ก๊อง เญย หว่า เม่ย ไฮ์ เญย ไฟ ? ” เย​ซู เตา , “ ไฮ์ เญย เหลาะ . เม่ย บัว ไม้ โตะ เจี๋ย น้าย เต๋ย กีง-โซว เญย หว่า ไฟ ? ‘ เม่ย ปุน ฝุเจว๊ย-ไฝ เหธา หธ่อ ฮบ หญอ เญย กู้งว์า ไฮ่ เธง ตุ๊ ตุ้น ยุ่น . ’ ”
40021017	เย​ซู ฯฒฯ เล่ย นิ่น บัว แอ๋ง ธ้วด ฒี่ง มี่ง เบ​ทา​นี ล์าง เปว๋ย ม์วน .
40021018	ตะเหญ่ย ดอม เฑี้ยว เญย , เย​ซู หฑวน ฒี่ง วั้ว หฒั่น , นิ่น เฮญี้ยว เซีย .
40021019	นิ่น ปวัด วั้ว เจ๊า-เฮลน ม่าย ฒู่ง ง่ง หญอ เดี๋ยง ฯฒฯ มี่ง หมั่ง , ปวัด ไม้ ม่าย เปี๊ยว . ขูง ม่าย เดี๋ยง-น่อม ฮนั้ง . นิ่น ฯฒฯ เฒี้ยง เจี๊ยน เดี๋ยง ก๊อง , “ เยียม น้าย มี่ง เม่ย เหยียด ลิ์ว ไม้ ตุ๊ เฒี่ยง เปี๊ยว อ๊ะ . ” วั้ว ฒู่ง ง่ง หญอ เดี๋ยง ฯฒฯ เลี่ยม เฒ่ย โคว ฆาย หมี่ อ๊ะ .
40021020	ไซ-ก๋อ บัว ปวัด ฯฒฯ บัวะ ฮ่อง ไห่ หย่า หน่าย ก๋า , “ น้าย ฒู่ง ง่ง หญอ เดี๋ยง ฮนั้ง หาย นอ ไฮ่ ฆาย ด่ง หน่าย เซี้ยบ ? ”
40021021	เย​ซู เตา , “ เยีย บั๋ว เฒียน เม่ย บัว , สี ก๊อง เม่ย บัว หฒะเก้ง เสียน หย่า ไม้ ฮลู่ง ฮล้วด , เม่ย บัว ไฮ่ โหฒว ฮนั้ง เยีย โหฒว ปุน น้าย ฒู่ง ง่ง หญอ เดี๋ยง นอ . ไม้ ตาน น้าย ฮนั้ง , เม่ย บัว ฒู้ง ไฮ่ บั๋ว น้าย นอม บง , “ ซุ้ย ธ้วด , เหฌี่ย ค้อย ม่าะ ! ” บง ฯฒฯ ซุ้ย อ๊ะ .
40021022	สี ก๊อง เม่ย บัว เสียน , ไม้ กุ๊น เม่ย บัว เต๋า เก๋า โท้ หาย หญู่ง , เม่ย บัว ฯฒฯ ตุ๊ อ๊ะ . ”
40021023	เย​ซู แอ๋ง หฑวน หฒั่ง ทิน-ฮู่ง เญย เปย๊า . หฌาว เจี๊ยน เมี่ยน วั้ว หฒั่น , ไซ เมี่ยน เปย๊ย เหธา แปะ ฝีง เญย เมี่ยน โก๋ ต้าย หน่าย นิ่น , “ เม่ย ม่าย หาย หญู่ง เล์ย โหฒว น้าย เต๋ย สี่ ? น้าย หญู่ง เล์ย หาย เต้า ปุน เม่ย ? ”
40021024	เย​ซู เตา , “ เยีย มป่า อ๋อย หน่าย โจ๋ว หว่า เม่ย บัว . สี ก๊อง เม่ย บัว เตา เยีย , เยีย ฯฒฯ บั๋ว เม่ย บัว , เยีย ม่าย หาย หญู่ง เล์ย โหฒว น้าย เต๋ย สี่ .
40021025	วั้ว หญู่ง , หาย เต้า ปุน โย​ฮัน ม่าย เล์ย เถง เมี่ยน เจี๋ย ววม เญย เล์ย , ทิน-ฮู่ง ไฟ ป้าม เมี่ยน ? ” นิ่น บัว ฯฒฯ ล่าน เหธา ล่าน ธ่าง ล่าง . “ บัว หอบ หฒุ ฮนั้ง หาย นอ ก๊อง มเปย ? สี ก๊อง บัว ก๊อง , ‘ ทิน-ฮู่ง ปุน ต้าย , ’ นิ่น อ๋อย ก๊อง , ‘ วั้ว หญู่ง , เม่ย บัว เหว่ย หาย ติ่ว ไม้ เสียน โย​ฮัน ? ’
40021026	สี ก๊อง บัว ก๊อง , ‘ เมี่ยน ปุน ต้าย , ’ กั้ม เหฑีย หฒวัง เมี่ยน อ๋อย ฮนั้ง หาย นอ โหฒว ปุน บัว , เหว่ย หฒุ นิ่น บัว เหยียด ฒู้ง ฝุน ตี่ง โย​ฮัน เซ โต่ว หว่า เมี่ยน . ”
40021027	นิ่น บัว ฯฒฯ เตา เย​ซู , “ เยีย บัว ไม้ ฮิ้ว ตุ๊ . ” เย​ซู บั๋ว นิ่น บัว , “ ฮนั้ง หน่าย , เยีย หย่า ไม้ บั๋ว เม่ย บัว เยีย ม่าย หาย หญู่ง เล์ย โหฒว น้าย เต๋ย สี่ .
40021028	“ เม่ย บัว ฮนั้ง หาย นอ ฮนั้ม ? ม่าย ล่าน เมี่ยน ม่าย อี เต้า ตอน . นิ่น มี่ง บั๋ว ตอน-โฮล , ‘ ตอน อ่า , เม่ย อี้ ฮนอย มี่ง อะหงุ่น หฮวีง โหฒว กง โอ่ . ’
40021029	“ ตอน-โฮล เตา , ‘ เยีย ไม้ อ๋อย มี่ง ! ’ มป่า ฆะฮ้า นิ่น ก๊อย เฮญี้ยว แอ๋ง มี่ง อ๊ะ .
40021030	“ วั้ว เต้า เตีย แอ๋ง มี่ง ฟี่ ฮนั้ง เญย บั๋ว ตอน-ไฝ . ตอน-ไฝ เตา , ‘ โอ์ , เยีย มี่ง เญย . ’ มป่า นิ่น ไม้ มี่ง .
40021031	“ น้าย เต๋ย อี เต้า ตอน , หาย เต้า เอย เจี๊ยน เตีย เญย หว่า โหฒว ? ” นิ่น บัว เตา , “ ตอน-โฮล . ” เย​ซู ฯฒฯ บั๋ว นิ่น บัว , “ เยีย บั๋ว เฒียน เม่ย บัว , เถง โล​มา ฮู่ง จา เซียว โฑว-ฒิ่น วั้ว เต๋ย , เหธา หม่าย ป๊วน-ซิน เญย มเซียะ ตอน ฒู้ง ตุ๊ เปียะ ทิน-ฮู่ง เญย กั๊วะ ด่าง เม่ย บัว .
40021032	เหว่ย หฒุ เถง เมี่ยน เจี๋ย ววม เญย เล์ย วั้ว เต้า โย​ฮัน ต้าย ปุน เม่ย บัว ฮิ้ว ตุ๊ โหฒว หอบ เญย เจ๊า , เม่ย บัว หย่า ไม้ เสียน . มป่า เซียว โฑว-ฒิ่น เหธา หม่าย ป๊วน-ซิน เญย มเซียะ ตอน วั้ว เต๋ย เสียน นิ่น . เม่ย บัว ปวัด ลิ์ว น้าย เต๋ย สี่ มป่า ฆะฮ้า เม่ย บัว หธ่อ ไม้ ก๊อย เฮญี้ยว เสียน นิ่น . ”
40021033	เย​ซู แอ๋ง บั๋ว ไซ เมี่ยน เปย๊ย เหธา เมี่ยน โก๋ , “ แอ๋ง หมวัง ติ้ว หว่า-เป๊ย โอ่ . ม่าย ล่าน เมี่ยน หฒวัง ฑง อะหงุ่น เปี๊ยว , โหฒว หลาด หลาด เจี๊ยน . เยียม หฮวีง กะญั์ว นิ่น เว้ด นอม ต๋อง โหฒว เญว่ย อะหงุ่น เปี๊ยว เญย ฒ่อง , แอ๋ง โหฒว นอม ล่าว ฒั้ว หฮวีง . โหฒว เหฒียง , นิ่น โก๊ว ปุน เมี่ยน . นิ่น กั้น แอ๊ะ , ธ้วด เต่ย-ปูง หมี่ อ๊ะ .
40021034	“ เถา เปี๊ยว หฒัวะ เญย เฒี่ยง โห่ นิ่น พ้าย นิ่น เญย โปว มี่ง เฒาะ นิ่น เญย ป่วน เปี๊ยว .
40021035	โก๊ว หฮวีง เญย เมี่ยน เฒาะ น้าย เต๋ย โปว . ม่าย เต้า นิ่น บัว เบ๊าะ . ม่าย เต้า นิ่น บัว ไต๋ . ม่าย เต้า นิ่น บัว เฒาะ หละเปย๊ย ต้าย ฒง .
40021036	หฮวีง-เฒี้ยว แอ๋ง พ้าย กั้น เต๋ย โปว มี่ง , เก้า ธั้ม ต้าว หฑุ่น , มป่า โก๊ว หฮวีง เมี่ยน แอ๋ง โหฒว ปุน นิ่น บัว ฮนั้ง ต้าว หฑุ่น วั้ว เต๋ย นอ .
40021037	ฆะฮ้า วั้ว หฑุ่น , หฮวีง-เฒี้ยว แอ๋ง พ้าย นิ่น กั้น เญย ตอน มี่ง , หย่า ก๊อง , ‘ นิ่น บัว ฒู้ง อ๋อย ท่าย เยีย เญย ตอน อ๊ะ . ’
40021038	มป่า โก๊ว หฮวีง เญย เมี่ยน ปวัด วั้ว เต้า ตอน , ล่าน บั๋ว ล่าน , ‘ หฑิบ น้าย นอม หฮวีง เซ ต้ง น้าย เต้า อ๊ะ . ต้าย ม่าะ ! บัว เฒาะ นิ่น ไต๋ กวั่ง มี่ง หย่า เฒาะ นิ่น หฑิบ เญย จา-ตี้ง อ๊ะ . ’
40021039	นิ่น บัว ฯฒฯ เฒาะ นิ่น ทอ ธ้วด กะเหญี่ย หฒิ หฮวีง ไต๋ กวั่ง หมี่ อ๊ะ . ”
40021040	เย​ซู หน่าย , “ วั้ว หญู่ง , หฮวีง-เฒี้ยว หฑวน วั้ว หฒั่น นิ่น อ๋อย ฮนั้ง หาย นอ โหฒว ปุน โก๊ว หฮวีง เญย เมี่ยน ? ”
40021041	นิ่น บัว เตา , “ นิ่น ด่ง หาย ฒู้ง อ๋อย ไต๋ กวั่ง วั้ว เต๋ย หว่าย ไห่ เญย เมี่ยน , แอ๋ง ปุน กั้น เต๋ย เมี่ยน โก๊ว นิ่น เญย หฮวีง , ต้ง เปี๊ยว หฒัวะ เญย เฒี่ยง โห่ ไฮ่ ปุน นิ่น เญย ป่วน เปี๊ยว วั้ว หญู่ง เมี่ยน . ”
40021042	เย​ซู บั๋ว นิ่น บัว , “ กีง-โซว เฟี้ย เจี๊ยน น้าย เต๋ย หว่า เม่ย บัว ไม้ โตะ เจี๋ย ไฟ ? ‘ ก๊ม เปย๊า หฒั่ง เฆ่ม ธ้วด วั้ว นอม หละเปย๊ย , ฒู้ง เป๋น อัน เปย๊า-เก๊าะ เก้า หล่ง เจี๊ยน เจี๋ย วั้ว นอม . น้าย เซ เฒี้ยว โหฒว เญย สี่ . หฒิว เยีย บัว เญย มฒีง หมั่ง , ปวัด บัวะ ฮ่อง ไห่ . ’ ”
40021043	เย​ซู แอ๋ง ก๊อง บั๋ว นิ่น บัว , “ เยีย บั๋ว เม่ย บัว , ทิน-ฮู่ง ฒู้ง ไม้ ปุน เม่ย บัว เยียม นิ่น เญย กั๊วะ . นิ่น อ๋อย ปุน โหฒว หอบ นิ่น เญย เฮญี้ยว วั้ว หญู่ง เมี่ยน เยียม นิ่น เญย กั๊วะ ฮนั้ง .
40021044	หาย เต้า ดอบ , ฒง หฒุ น้าย นอม หละเปย๊ย , วั้ว เต้า ฯฒฯ ฮู้ เป๋น เหฒีย เต๋ย หมี่ อ๊ะ . น้าย นอม หละเปย๊ย ด๊อด , ฒง หฒุ หาย เต้า , วั้ว เต้า ฯฒฯ หม่วน เหฑ่ง หมี่ อ๊ะ . ”
40021045	ไซ เมี่ยน เปย๊ย เหธา ฟา​ลิ​สี เมี่ยน หมวัง ไฮ์ เย​ซู ก๊อง น้าย เต๋ย หว่า-เป๊ย , นิ่น บัว ไฮ์ ฒิ หฒุ นิ่น บัว .
40021046	นิ่น บัว ฯฒฯ อ๋อย เฒาะ นิ่น มป่า กั้ม เหฑีย หฒวัง เมี่ยน , เหว่ย หฒุ วั้ว เต๋ย เมี่ยน ท่าย เย​ซู โหฒว เต้า โต่ว หว่า เมี่ยน .
40022001	เย​ซู แอ๋ง หล่ง หว่า-เป๊ย หฌาว หฒวัง เมี่ยน .
40022002	นิ่น ก๊อง , “ ทิน-ฮู่ง โหฒว เฒี้ยว กุ๊น เมี่ยน เซ ฮนั้ง เต้า ฮู่ง เบ่น นิ่น เญย ตอน เญย ธีง-จา-หฮนาง นอ .
40022003	เบ่น เหฒียง , นิ่น พ้าย นิ่น เญย โปว มี่ง เห่ว ธี้ง ลิ์ว เญย แคะ เมี่ยน ต้าย , มป่า แคะ เมี่ยน ไม้ อ๋อย ต้าย .
40022004	“ ฮู่ง เตี๋ย แอ๋ง พ้าย กั้น เต๋ย โปว มี่ง บั๋ว วั้ว เต๋ย แคะ เมี่ยน , ‘ เยีย เญย ธีง-จา-หฮนาง เบ่น เหฒียง อ๊ะ . ง่ง โก๊ว เหธา ง่ง ตอน จุ่น เฮลี้ยง เหฒียง , หญู่งๆ เบ่น ฑ่อย . กุ๊น ต้าย หญั่น หฮนาง อ๊ะ . ’
40022005	มป่า ธี้ง ลิ์ว เญย แคะ เมี่ยน ไม้ เกวน ไม้ สี่ เญย . เก๊าะ-เมี่ยน มี่ง โหฒว เก๊าะ-เมี่ยน เญย กง . ม่าย เต้า มี่ง เด่ย . ม่าย เต้า มี่ง โหฒว แซง-เอ๋ย .
40022006	เหฒ่ง วั้ว เต๋ย เฒาะ ฮู่ง พ้าย มี่ง เญย โปว โหฒว โตะ หย่า ไต๋ ไต่ .
40022007	ฮู่ง เตี๋ย เฉีย เจี์ย ! ไห่ , ฯฒฯ พ้าย นิ่น เญย แปง มี่ง เหมียด เหฑ่ง วั้ว เต๋ย ไต๋ เมี่ยน เญย เมี่ยน , แอ๋ง ปั๊ว ชุย นิ่น บัว เญย ฒี่ง .
40022008	“ ฆะฮ้า ฮู่ง เตี๋ย แอ๋ง บั๋ว นิ่น เญย โปว บัว , ‘ ธีง-จา-หฮนาง เบ่น เหฒียง อ๊ะ . เยีย ธี้ง ด่าง เญย แคะ เมี่ยน ไม้ ผุย ต้าย .
40022009	เม่ย บัว อี้ หฒั่น มี่ง วั้ว จาย-ห่อง . ล์อ ปวัด บัวะ เหฒีย เต้า , อ๋อย หฒุ เห่ว ต้าย เปียะ ยิ่น . ’
40022010	วั้ว เต๋ย โปว ฯฒฯ ธ้วด มี่ง กัน ติ้วๆ เจ๊า . ปวัด บัวะ เหฒีย เต้า , ไม้ กุ๊น คู้ เมี่ยน ไฟ เมี่ยน หว่าย เมี่ยน , เหยียด ฒู้ง เห่ว ต้าย . เมี่ยน ฯฒฯ ปวั๊ง เหฑ่ง ยิ่น หมี่ อ๊ะ .
40022011	“ ฮู่ง เตี๋ย เปียะ มี่ง หมั่ง แคะ เมี่ยน ฯฒฯ ปวัด ม่าย เต้า ไม้ ฒอง ผุย มี่ง ยิ่น เญย ลุย-โหว .
40022012	ฮู่ง เตี๋ย หน่าย , ‘ โย์ว อ่า , เม่ย ไม้ ฒอง ผุย มี่ง ยิ่น เญย ลุย-โหว , เม่ย ฮนั้ง หาย นอ ตุ๊ เปียะ ? ’ วั้ว เต้า เมี่ยน หย่า ไม้ ม่าย หว่า เตา อ๊ะ .
40022013	“ ฮู่ง เตี๋ย ฯฒฯ บั๋ว โปว , ‘ เฒาะ นิ่น เญย ปั์ว-เหฒา โด้ เจี๊ยน ต้อ นิ่น มี่ง กวั่ง กะเหญี่ย , หฮมวัง เญย ต๋อง , เยียม วั้ว ปู๋ง-ซีง ปู๋ง-เฉีย เญย เญี้ยม , หงาด เจี๊ยน ญ่า เตี๊ย . ’ ”
40022014	เย​ซู แอ๋ง ก๊อง เซ้ด เมว์ย หว่า , “ ธี้ง ต้าย เญย เมี่ยน ธั้ม , มป่า กิ๊น ต้าย เญย เมี่ยน โหฒะ . ”
40022015	ม่าย เต๋ย ฟา​ลิ​สี เมี่ยน ธ้วด มี่ง ธ่าง ล่าง ต๊า หฒะเอ๋ย อ๋อย ดั๊ว เย​ซู ก๊อง ต่อง หว่า .
40022016	นิ่น บัว ฯฒฯ พ้าย เต๋ย นิ่น บัว เญย ไซ-ก๋อ เหธา เต๋ย กัน เฮ​โล้ด ฮู่ง วั้ว เจ๊า เมี่ยน มี่ง ล์อ เย​ซู . นิ่น บัว ก๊อง , “ ฟิน-แซง อ่า , เยีย บัว ฮิ้ว ตุ๊ เม่ย เฮญี้ยว หฒะ . ทิน-ฮู่ง เญย เจ๊า เม่ย หย่า หฌาว ตุ๊ เฒียน . เม่ย หย่า ไม้ หมั่ง หาย เต้า เญย เฮมียน เหว่ย หฒุ เม่ย ไม้ หมั่ง หาย เต้า โหฒว โฮล ไฟ ไฝ .
40022017	วั้ว หญู่ง , โท้ บั๋ว เยีย บัว , เม่ย ฮนั้ง หาย นอ ฮนั้ม ? บัว ธ้วด โฑว-ฒิ่น ปุน โล​มา เญย ต้ม ฒิ่ว ฮู่ง , ซี​ซา , เซ ต่อง บัว เญย เล์ย ไฟ ? ”
40022018	มป่า เย​ซู ฮิ้ว ตุ๊ นิ่น บัว เญย หฒะเอ๋ย เซ หว่าย ไห่ ฯฒฯ ก๊อง , “ เม่ย บัว หน่าย เต๋ย เป้ย หฒะ เฮญี้ยว ฌ้วด เญย เมี่ยน อ้า ! เม่ย บัว เหว่ย หาย ติ่ว อ๋อย ดั๊ว เยีย ก๊อง ต่อง ?
40022019	เฒาะ นอม ธ้วด โฑว เญย ญ่าน ปุน เยีย หมั่ง ก๋า . ” นิ่น บัว ฯฒฯ เฒาะ นอม ญ่าน ปุน นิ่น .
40022020	เย​ซู หน่าย ก๋า นิ่น บัว , “ น้าย หาย เต้า เญย ฝัง เหธา หาย เต้า เญย บั๋ว ? ”
40022021	นิ่น บัว เตา , “ ซี​ซา เญย . ” เย​ซู ฯฒฯ บั๋ว นิ่น บัว , “ ฮนั้ง หน่าย , หาย หญู่ง ซี​ซา ฮู่ง เญย , อ๋อย หฒุ ปุน ซี​ซา ฮู่ง . หาย หญู่ง ทิน-ฮู่ง เญย , อ๋อย หฒุ ปุน ทิน-ฮู่ง . ”
40022022	นิ่น บัว ไฮ์ ลิ์ว น้าย เต๋ย หว่า ฯฒฯ บัวะ ฮ่อง ไห่ หย่า เล่ย ฆอย นิ่น มี่ง หมี่ อ๊ะ .
40022023	ต้ง วั้ว ฮนอย ม่าย เต๋ย สะ​ดู​สี เมี่ยน ต้าย ล์อ เย​ซู . ( สะ​ดู​สี วั้ว เจ๊า เมี่ยน ก๊อง เมี่ยน ไต่ มี่ง ไม้ ไฮ่ นั่ง ต้าย . )
40022024	นิ่น บัว หน่าย เย​ซู , “ ฟิน-แซง อ่า , โม​เซ ก๊อง , ‘ สี ก๊อง ม่าย ล่าน เมี่ยน ไม้ แก้ง ม่าย ฝุเจว๊ย มป่า นิ่น ไต่ หมี่ อ๊ะ , นิ่น เญย โย์ว อ๋อย หฒุ หล่ง ญาม-กว๊า โหฒว เอ๊า เหว่ย ตุ๊ ฝุเจว๊ย ฝุน ก๋อ เญย ป่วน . ’
40022025	เยีย บัว น้าย , ฒิ่น ด่าง ม่าย เสี่ย มั์ว-ตอน . ตอน-โฮล ตอง เจี๊ยน จา , ไม้ แก้ง ม่าย ฝุเจว๊ย , นิ่น ไต่ หมี่ อ๊ะ . โย์ว ฯฒฯ หล่ง นิ่น เญย ญาม-กว๊า .
40022026	ตะไหน เหธา เล้า ซาน , แอ๋ง มี่ง เถา เล้า หธี่ , เหยียด ฒู้ง หล่ง เจี๋ย เหฑ่ง , หย่า ฟี่ ฮนั้ง เญย , ไม้ ม่าย ฝุเจว๊ย , เฒียง หน่าย ไต่ เหฑ่ง หมี่ อ๊ะ .
40022027	ฆะฮ้า วั้ว เต้า มเซียะ ตอน หย่า ไต่ หมี่ อ๊ะ .
40022028	ฮนั้ง หน่าย , เมี่ยน ไต่ มี่ง , เถา นั่ง ต้าย วั้ว ฮนอย , วั้ว เต้า เอ๊า ฝุน เป๋น หาย เต้า เญย เอ๊า ? เหว่ย หฒุ นิ่น บัว เหยียด ฒู้ง หล่ง เจี๋ย เญย . ”
40022029	เย​ซู เตา นิ่น บัว , “ เม่ย บัว ต่อง เหฑ่ง อ๊ะ , เหว่ย หฒุ เม่ย บัว ไม้ ฮิ้ว ตุ๊ กีง-โซว , หย่า ไม้ ฮิ้ว ตุ๊ ทิน-ฮู่ง เญย ชะ .
40022030	ไต่ มี่ง เญย เมี่ยน นั่ง ต้าย วั้ว หฒั่น , นิ่น บัว ฯฒฯ ฮนั้ง เยียม ทิน-ต้อง เญย ฟิน-เมี่ยน นอ , ไม้ หล่ง เอ๊า หล่ง โหฆ .
40022031	ก๊อง เมี่ยน ไต่ มี่ง แอ๋ง นั่ง ต้าย วั้ว ติ่ว เจ๊า , ทิน-ฮู่ง บั๋ว เม่ย บัว วั้ว เต๋ย หว่า เม่ย บัว ไม้ โตะ เจี๋ย ไฟ ?
40022032	ทิน-ฮู่ง ก๊อง , ‘ เยีย เซ อับ​ลา​ฮัม เญย ทิน-ฮู่ง , อี​สัก เญย ทิน-ฮู่ง เหธา ยา​โค้บ เญย ทิน-ฮู่ง . ’ นิ่น ไม้ เฒ์ย ไต่ มี่ง เญย เมี่ยน เญย ทิน-ฮู่ง . นิ่น เซ เมี่ยน นั่ง เมี่ยน เญย ทิน-ฮู่ง . ”
40022033	หฒวัง เมี่ยน ไฮ์ เย​ซู ฮนั้ง น้าย นอ หฌาว , นิ่น บัว เก้ง ! บัวะ ฮ่อง ไห่ .
40022034	ฟา​ลิ​สี เมี่ยน ไฮ์ ก๊อง เย​ซู โหฒว ปุน สะ​ดู​สี เมี่ยน ไม้ ม่าย หว่า เตา , นิ่น บัว ฯฒฯ กั๊บ ฒุ้น ต้าย .
40022035	นิ่น บัว เญย กวั้น ม่าย เต้า หฌาว เล์ย เญย ฟิน-แซง อ๋อย ดั๊ว เย​ซู ก๊อง ต่อง หว่า .
40022036	นิ่น ฯฒฯ หน่าย ก๋า , “ ฟิน-แซง อ่า , เหยียด ฒู้ง เล์ย-หลัด , หาย ติ้ว เก้า หล่ง เจี๊ยน เจี๋ย ? ”
40022037	เย​ซู เตา , “ ‘ อ๋อย หฒุ หล่ง เหฑ่ง เฮญี้ยว , หล่ง เหฑ่ง หฒะเอ๋ย , ‘ อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ’
40022038	น้าย เซ โฮล เจี๋ย , เก้า หล่ง เจี๊ยน เจี๋ย เญย เล์ย อ๊ะ .
40022039	ตะเหญ่ย ติ้ว หย่า ฟี่ ฮนั้ง เญย , ‘ อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ’
40022040	โม​เซ เญย เล์ย-หลัด เหธา หฒวัง โต่ว หว่า เมี่ยน หฌาว เญย เหยียด ฒู้ง หว่า หล่ง น้าย เต๋ย อี ติ้ว เล์ย โหฒว กอน . ”
40022041	ฟา​ลิ​สี เมี่ยน หธ่อ เยียม ฒุ้น วั้ว หฒั่น , เย​ซู หน่าย นิ่น บัว ,
40022042	“ เม่ย บัว ฮนั้ง หาย นอ ฮนั้ม ? กี​ตู่ โหฒว หาย เต้า เญย เฒ้ย-ฟุน ? ” นิ่น บัว เตา , “ กี​ตู่ โหฒว ดา​วิด ฮู่ง เญย เฒ้ย-ฟุน . ”
40022043	เย​ซู แอ๋ง หน่าย นิ่น บัว , “ วั้ว หญู่ง , สีง ลี่ง เหว่ย หาย ติ่ว ปุน ดา​วิด เห่ว กี​ตู่ โหฒว ‘ เฒี้ยว ’ ? ดา​วิด ก๊อง ,
40022044	‘ เฒี้ยว ก๊อง บั๋ว เยีย เญย เฒี้ยว , เฒว์ย เจี๊ยน เยีย เญย บย่าว แหมง ปูง , ฒั้ว เยีย ปุน เม่ย เญย วิน-วั้ง เหฌี่ย เม่ย เญย เหฒา-เดี๊ย . ’
40022045	สี ก๊อง ดา​วิด เห่ว นิ่น โหฒว ‘ เฒี้ยว , ’ กี​ตู่ ฮนั้ง หาย นอ ไฮ่ โหฒว ดา​วิด เญย เฒ้ย-ฟุน ? ”
40022046	ไม้ ม่าย หาย เต้า ไฮ่ เตา เหยียด โจ๋ว เย​ซู . เยียม หน่าย ฮนอย ต้าย , ไม้ ม่าย หาย เต้า ก๊าม หน่าย หาย หญู่ง นิ่น อ๊ะ .
40023001	เจี๋ย ต้าย , เย​ซู บั๋ว หฒวัง เมี่ยน เหธา นิ่น เญย ไซ-ก๋อ ,
40023002	“ หฌาว เล์ย เญย ฟิน-แซง เหธา ฟา​ลิ​สี เมี่ยน ม่าย เล์ย พ้อ เม่ง โม​เซ เญย เล์ย .
40023003	เหว่ย น้าย เม่ย บัว อ๋อย หฒุ หมวัง หย่า เอย เจี๊ยน นิ่น บัว หฌาว เญย หว่า โหฒว . มป่า นิ่น บัว โหฒว เญย สี่ เม่ย บัว ไม้ ตู๋ง หฒวด , เหว่ย หฒุ นิ่น บัว หฌาว มป่า ไม้ เอย นิ่น บัว หฌาว เญย หว่า โหฒว .
40023004	นิ่น บัว เฒาะ เฮนี้ย เญย , อะ ตุ๊ เหญีย เญย กะน้าย ผาน ปุน เมี่ยน เหญีย , มป่า นิ่น บัว กั้น เลี่ยม ไม้ คั้ง หล่ง เหยียด นอม ปั์ว-โด๊ะ เถง เมี่ยน โป้ว .
40023005	“ นิ่น บัว โหฒว เญย เหยียด ฒู้ง เซ เหว่ย ปุน เมี่ยน หมั่ง ฮนั้ง . หมั่ง ก๋า , นิ่น บัว เญย ปย้อง เหธา ปั์ว ตั้ง เจี๊ยน ตั๊บ กีง-โซว เญย หว่า วั้ว หญู่ง ฮลับ ด่ง หาย โฮล ! ตี๋ง ลุย-จั๊วะ วั้ว เต๋ย ฆี่ง โฆว ด่ง หาย ด๊าว !
40023006	มี่ง ยิ่น หวุ่ย , นิ่น บัว ขูง อ๋อย เฒว์ย เจี๋ย แหมง ปูง เตี้ย กอน ฮนั้ง . เปียะ หวุ่ย ต้อง หย่า อ๋อย เฒว์ย หลง เจี๋ย เญย ต๋อง .
40023007	มี่ง วั้ว เฮย-ห่อง อ๋อย เมี่ยน เฒาะ เยียะ ท่าย นิ่น บัว , หย่า เห่ว นิ่น บัว โหฒว ‘ ไซ-เตี๋ย . ’
40023008	“ ไม้ ตู๋ง ปุน เมี่ยน เห่ว เม่ย บัว โหฒว ‘ ไซ-เตี๋ย ’ เหว่ย หฒุ เม่ย บัว เหยียด ฒู้ง โหฒว ก๋อ-โย์ว . เม่ย บัว ขูง ม่าย ดุ เต้า ไซ-เตี๋ย ฮนั้ง .
40023009	ไม้ ตู๋ง เห่ว เยียม น้าย ป้าม เกน เญย หาย เต้า โหฒว ‘ เตีย , ’ เหว่ย หฒุ เม่ย บัว ม่าย ดุ เต้า เตีย ฮนั้ง . เซ เยียม ทิน-ต้อง วั้ว เต้า เตีย .
40023010	หย่า ไม้ ตู๋ง ปุน เมี่ยน เห่ว เม่ย บัว โหฒว ‘ เปย๊ย เฒ้ย , ’ เหว่ย หฒุ เม่ย บัว ม่าย ดุ เต้า เปย๊ย เฒ้ย ฮนั้ง , ต้ง เยีย , กี​ตู่ .
40023011	“ เม่ย บัว หาย เต้า โหฒว โฮล เจี๋ย , วั้ว เต้า อ๋อย หฒุ โหฒว เม่ย บัว เญย โปว .
40023012	หาย เต้า ท่าย กั้น โหฒว โฮล , ทิน-ฮู่ง อ๋อย ปุน วั้ว เต้า โหฒว ไฝ . หาย เต้า เหญี่ยม กั้น โหฒว ไฝ , ทิน-ฮู่ง อ๋อย ปุน วั้ว เต้า โหฒว โฮล .
40023013	“ เม่ย บัว เป้ย หฒะ เฮญี้ยว ฌ้วด หฌาว เล์ย เญย ฟิน-แซง เหธา ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว ตอง เจี๊ยน เมี่ยน เญย เฮมียน กวน เปียะ ทิน-ฮู่ง เญย กั๊วะ วั้ว เต้า แก้ง . เม่ย บัว กั้น ไม้ เปียะ . เมี่ยน อ๋อย เปียะ เม่ย บัว หย่า ตั๊ง เจี๊ยน ไม้ ปุน เปียะ .
40023014	เม่ย บัว เป้ย หฒะ เฮญี้ยว ฌ้วด หฌาว เล์ย เญย ฟิน-แซง เหธา ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว ดั๊ว เอ๊า-กว๊า เญย จา-ตี้ง หญั่น , หย่า ตุ๊-เอ๋ย เต๋า เก๋า ด๊าว เญย ดั๊ว เมี่ยน . เหว่ย น้าย เม่ย บัว ฒู้ง หฒุ ตี่ง ฒุ์ย เก้า เฮนี้ย เจี๋ย .
40023015	“ เม่ย บัว เป้ย หฒะ เฮญี้ยว ฌ้วด หฌาว เล์ย เญย ฟิน-แซง เหธา ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว เจี๋ย ค้อย เจี๋ย กั๊วะ เหว่ย ล์อ ตุ๊ ดุ ล่าน เมี่ยน ต้าย เปียะ เม่ย บัว . เปียะ ลิ์ว , เม่ย บัว โหฒว ปุน นิ่น อ๋อย หฒุ ด๊อด เต่ย หญัวะ เก้า ธั้ม เม่ย บัว อี โก๊ว .
40023016	“ เม่ย บัว ต้อ เจ๊า เญย มฒีง แม่ง เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว ก๊อง , ‘ หาย เต้า เฒี้ยง เจี๊ยน หฒั่ง ทิน-ฮู่ง เญย เปย๊า แล์ง หว่า , ไม้ เอย เจี๊ยน นิ่น แล์ง เญย หว่า โหฒว , ไม้ เป๋น หาย หญู่ง . มป่า หาย เต้า เฒี้ยง เจี๊ยน ฒอง หฒั่ง ทิน-ฮู่ง เญย เปย๊า วั้ว เต๋ย เจียม , ฒู้ง อ๋อย หฒุ เอย เจี๊ยน นิ่น แล์ง เญย หว่า โหฒว . ’
40023017	“ มฒีง แม่ง เญย กะน้าย-หฮงง อ้า ! หาย หญู่ง เก้า หล่ง เจี๊ยน เจี๋ย ? เจียม ไฟ ปุน เจียม ธีง-เหฑ่ง วั้ว นอม หฒั่ง ทิน-ฮู่ง เญย เปย๊า ?
40023018	เม่ย บัว หย่า ก๊อง , ‘ หาย เต้า เฒี้ยง เจี๊ยน เหฒี่ย-ต้อง แล์ง หว่า หย่า ไม้ เอย เจี๊ยน นิ่น แล์ง เญย หว่า โหฒว , ไม้ เป๋น หาย หญู่ง . มป่า หาย เต้า เฒี้ยง อัน เหฒี่ย-ต้อง กู้ หงว่าย วั้ว เต๋ย เหฒี่ย เญย กะน้าย แล์ง นอ , ฒู้ง อ๋อย หฒุ เอย เจี๊ยน นิ่น แล์ง เญย หว่า โหฒว . ’
40023019	มฒีง แม่ง เญย เมี่ยน อ้า ! หาย หญู่ง เก้า หล่ง เจี๊ยน เจี๋ย ? เหฒี่ย เญย กะน้าย ไฟ เหฒี่ย-ต้อง ? เซ เหฒี่ย-ต้อง ปุน เหฒี่ย เญย กะน้าย ธีง-เหฑ่ง .
40023020	ฮนั้ง หน่าย , หาย เต้า เฒี้ยง เจี๊ยน เหฒี่ย-ต้อง แล์ง หว่า , นิ่น ฒู้ง เฒี้ยง เจี๊ยน เหฒี่ย-ต้อง เหธา อัน เหฒี่ย-ต้อง กู้ หงว่าย วั้ว เต๋ย เหฒี่ย เญย กะน้าย เหยียด ฒู้ง .
40023021	หาย เต้า เฒี้ยง เจี๊ยน หฒั่ง ทิน-ฮู่ง เญย เปย๊า แล์ง หว่า , นิ่น ฒู้ง เฒี้ยง เจี๊ยน หฒั่ง ทิน-ฮู่ง เญย เปย๊า เหธา เยียม เปย๊า กะญั์ว วั้ว เต้า ทิน-ฮู่ง แล์ง หว่า .
40023022	หาย เต้า เฒี้ยง เจี๊ยน ทิน-ต้อง แล์ง หว่า , นิ่น ฒู้ง เฒี้ยง เจี๊ยน ทิน-ฮู่ง เญย เหว่ย หย่า เฒี้ยง เจี๊ยน เฒว์ย เหว่ย วั้ว เต้า ทิน-ฮู่ง แล์ง หว่า .
40023023	“ เม่ย บัว เป้ย หฒะ เฮญี้ยว ฌ้วด หฌาว เล์ย เญย ฟิน-แซง เหธา ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว ต้อ แปะ ธิด , ท่ง เฮา เหธา เยี่ยน ซี เหฒียบ โก๊ว เญย เหยียด โก๊ว ฝ่ง ห่อ ทิน-ฮู่ง . เล์ย-หลัด หฌาว เก้า หล่ง เจี๊ยน เจี๋ย เญย เล์ย เซ อ๋อย หฒุ โหฒว แป้ง ฟิม , อ๋อย หฒุ ค้อ-เลี่ยน เมี่ยน , อ๋อย หฒุ โหฒว เฮญี้ยว หฒีง , มป่า เม่ย บัว ไม้ โหฒว . เม่ย บัว หอบ หฒุ ฮนั้ง น้าย โหฒว , หย่า อ๋อย หฒุ ไม้ ตู๋ง หละคุ เหฒียบ โก๊ว เญย เหยียด โก๊ว กะน้าย ฝ่ง ห่อ ทิน-ฮู่ง .
40023024	เม่ย บัว ต้อ เจ๊า เญย มฒีง แม่ง เมี่ยน อ้า ! เยียม เม่ย บัว ฮบ เญย กะน้าย , ไฝ เจี๋ย เญย แกง เม่ย บัว โหล่ว ธ้วด หมี่ อ๊ะ . มป่า ล่อ ท่อ เม่ย บัว นะ ตุ๊ เหฌี่ย เญย .
40023025	“ เม่ย บัว เป้ย หฒะ เฮญี้ยว ฌ้วด หฌาว เล์ย เญย ฟิน-แซง เหธา ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว หฑาว เม่ย บัว เญย หฑ่อม เยี้ยน , ขูง หฑาว กะเหญี่ย เหฑ่ง ฮนั้ง . มป่า กะญั์ว ฒ่าง ปวั๊ง เหฑ่ง เม่ย บัว ธ้าง ต้าย เม้า ต้าย เญย กะน้าย .
40023026	“ มฒีง แม่ง เญย ฟา​ลิ​สี เมี่ยน อ้า ! หฑาว หฑ่อม เยี้ยน อ๋อย หฒุ หฑาว เหฑ่ง กะญั์ว ด่าง . เลี่ยม กะเหญี่ย ฯฒฯ เหฑ่ง หมี่ อ๊ะ .
40023027	“ เม่ย บัว เป้ย หฒะ เฮญี้ยว ฌ้วด หฌาว เล์ย เญย ฟิน-แซง เหธา ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว เซ ฮนั้ง ฑ้าด เจี๊ยน ฮวุย-แปะ เญย จั๋น-ไต่ โฒ้ว นอ . ปวัด กะเหญี่ย เหฑว่ย เญย , มป่า กะญั์ว ม่าย จั๋น-ไต่ เญย บู๊ง เหธา หญู่งๆ ไล่ ฮลบ เญย กะน้าย ปวั๊ง เหฑ่ง .
40023028	เม่ย บัว ฟี่ ฮนั้ง เญย . เมี่ยน ปวัด เม่ย บัว เซ ฮนั้ง คู้ เมี่ยน มป่า เม่ย บัว เป้ย หฒะ เฮญี้ยว ฌ้วด , ม่าย ฒุ์ย ปวั๊ง เหฑ่ง .
40023029	“ เป้ย หฒะ เฮญี้ยว ฌ้วด หฌาว เล์ย เญย ฟิน-แซง เหธา ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . โต่ว หว่า เมี่ยน ไต่ มี่ง , เม่ย บัว เหธย ตุ๊ นิ่น บัว เญย โฒ้ว หลง ไห่ . คู้ เมี่ยน เญย โฒ้ว เม่ย บัว หย่า ฒอง ตุ๊ เหฑว่ย .
40023030	เม่ย บัว หย่า ก๊อง , ‘ สี ก๊อง เยีย บัว เยียม เยีย บัว เญย อง-ถาย-แงะ วั้ว จ๋า ลู่ง เดี๊ย , เยีย บัว ฒู้ง ไม้ เหธา เยีย บัว เญย อง-ถาย-แงะ ไต๋ โต่ว หว่า เมี่ยน . ’
40023031	ฮนั้ง หน่าย , เม่ย บัว แล์ง เม่ย บัว โหฒว ไต๋ โต่ว หว่า เมี่ยน วั้ว เต๋ย เมี่ยน เญย เฒ้ย-ฟุน .
40023032	วั้ว หญู่ง , กุ๊น โหฒว เจี๊ยน มี่ง เถา โหฒว เหฒียง ฮนั้ง เม่ย เญย อง-ถาย โหฒว นอ .
40023033	“ เม่ย บัว หน่าย เต๋ย นาง , หน่าย ดุย นาง-โตะ เญย ป๊วน อ้า ! เม่ย บัว ฮนั้ง หาย นอ ไฮ่ เปย๋า ตุ๊ ดุ๊ด , ไม้ หฒุ ตี่ง ฒุ์ย ด๊อด เต่ย หญัวะ ?
40023034	เหว่ย น้าย เยีย อ๋อย พ้าย เต๋ย โต่ว หว่า เมี่ยน เหธา ธง-เม่ง เญย เมี่ยน เหธา ฟิน-แซง ต้าย ล์อ เม่ย บัว . ม่าย เต๋ย เม่ย บัว อ๋อย ไต๋ ไต่ . ม่าย เต๋ย เม่ย บัว อ๋อย ตีง เหฒียบ หฑั่ง จ๋า . ม่าย เต๋ย เม่ย บัว อ๋อย เยียม หวุ่ย ต้อง กะญั์ว หล่ง ปย๊า-ปิน เบ๊าะ , แอ๋ง โหฒว โตะ ปุน นิ่น บัว เหยียด นอม มู้ง หฒุ่น ธ้วด เจี๋ย เหยียด นอม มู้ง .
40023035	ฮนั้ง หน่าย , เหยียด ฒู้ง คู้ เมี่ยน หฒุ ไต๋ ไต่ , น้าย หญู่ง ฒุ์ย ด๊อด หฒุ เม่ย บัว , เยียม อา​แบน หฒุ ไต๋ เถา เบ​เล​คิ​ยา เญย ตอน , เส​คา​ลิ​ยา , เยียม หฒั่ง ทิน-ฮู่ง เญย เปย๊า เญย ธีง-เหฑ่ง ต๋อง เหธา เหฒี่ย-ต้อง บุด๋ง หฒุ เม่ย บัว ไต๋ .
40023036	เยีย ก๊อง เฒียน บั๋ว เม่ย บัว , อี้ จ๋า เมี่ยน อ๋อย หฒุ หลาย น้าย เต๋ย ไต๋ เมี่ยน เญย สี่ หฒุ ตี่ง ฒุ์ย .
40023037	“ เย​ลู​ซา​เลม ฒี่ง อ้า ! เย​ลู​ซา​เลม ฒี่ง ! เม่ย ไต๋ โต่ว หว่า เมี่ยน หย่า เฒาะ หละเปย๊ย ฒง ไต่ ทิน-ฮู่ง พ้าย มี่ง เม่ย หน่าย เญย เมี่ยน . บัวะ เหฒีย หฑุ่น เยีย อ๋อย ฮล้อ ฒุ้น เม่ย เญย เมี่ยน , ฮนั้ง ไจ-เญ์ย ปั่ว ตอน เยียม ด๊าด-เดี๊ย นอ . มป่า เม่ย ไม้ คั้ง ปุน เยีย โหฒว .
40023038	หมั่ง ม่าะ ! เม่ย เญย เปย๊า ฒู้ง หฒุ กวั่ง เป๋น เปย๊า-ฮวาง .
40023039	เยีย บั๋ว เม่ย บัว , เยียม น้าย มี่ง เม่ย บัว ไม้ ตุ๊ ปวัด เยีย . ฒั้ว เม่ย บัว ก๊อง , ‘ โท้ ทิน-ฮู่ง เหธย ฟุ เต๊ง เฒี้ยว เญย บั๋ว ต้าย วั้ว เต้า ’
40024001	เย​ซู เยียม หฒั่ง ทิน-ฮู่ง เญย เปย๊า ธ้วด ต้าย , ยั่ง เจี๊ยน เจ๊า มี่ง วั้ว หฒั่น , ไซ-ก๋อ บัว ต้าย นุ เจี๊ยน หฒั่ง ทิน-ฮู่ง เญย เปย๊า-เฮลน วั้ว เต๋ย เปย๊า เห่ว นิ่น หมั่ง .
40024002	เย​ซู ก๊อง , “ เม่ย บัว ปวัด น้าย เต๋ย เปย๊า เญย ซ่าะ ? เยีย บั๋ว เฒียน เม่ย บัว , ม่าย นอม ฮนอย เหยียด ฒู้ง อ๋อย หฒุ แธะ เหฑ่ง . ไม้ ม่าย เหยียด คว้าย หละเปย๊ย ลับ เจี๊ยน อ๊ะ . ”
40024003	เย​ซู เฒว์ย เจี๊ยน กะลั้น บง วั้ว หฒั่น , ไซ-ก๋อ บัว กั้น เหล่ง เจ๊ย ต้าย หน่าย นิ่น , “ โท้ บั๋ว เยีย บัว โอ่ . น้าย เต๋ย สี่ หาย หฒั่น อ๋อย ธ้วด ? ม่าย หาย หญู่ง จั๋ง-โห่ อ๋อย ปุน ธีง เม่ย แอ๋ง อ๋อย ต้าย หย่า ปุน ธีง ป้าม เกน เญย เซ้ด เมว์ย อ๋อย เถา ? ”
40024004	เย​ซู เตา , “ อ๋อย หฒุ ไฝ ฟิม , ไม้ ตู๋ง หมวัง หาย เต้า ดั๊ว เม่ย บัว .
40024005	ม่าย เมี่ยน ธั้ม เญย อ๋อย หล่ง เยีย เญย บั๋ว ต้าย ก๊อง , ‘ เยีย เซ ต้ง กี​ตู่ วั้ว เต้า อ๊ะ . ’ นิ่น บัว ฯฒฯ ดั๊ว เมี่ยน ธั้ม .
40024006	เถา วั้ว หฒั่น เม่ย บัว ตุ๊ ไฮ์ เมี่ยน เบ๊าะ ต้ม จ๋า หย่า ไฮ์ เบ๊าะ ต้ม จ๋า เญย เฝียน , มป่า เม่ย บัว ไม้ ตู๋ง กั้ม เหฑีย . น้าย เต๋ย สี่ ด่ง หาย อ๋อย หฒุ ธ้วด , มป่า เซ้ด เมว์ย เญย ฮนอย-เหญียะ ไม้ แก้ง เถา .
40024007	น้าย ฝีง อ๋อย เหธา วั้ว ฝีง เบ๊าะ จ๋า . น้าย นอม กั๊วะ อ๋อย เหธา วั้ว นอม กั๊วะ เบ๊าะ ต้ม จ๋า . ม่าย เต๋ย ต๋อง อ๋อย หฒุ หง่อ หฮนาง , ม่าย เต๋ย ต๋อง เดา ต์ง .
40024008	น้าย เต๋ย สี่ ธ้วด ต้าย ปุน ธีง เซ้ด เมว์ย เญย ฮนอย-เหญียะ เจี์ย กอน ธ้วด .
40024009	“ เถา วั้ว หฒั่น เม่ย บัว ฯฒฯ หฒุ เฒาะ จิว ปุน เมี่ยน โหฒว โตะ หย่า ไต๋ กวั่ง . หลาย เยีย , หม่าน ฝีง อ๋อย ฑอง เม่ย บัว .
40024010	วั้ว หฒั่น เมี่ยน ธั้ม อ๋อย ธ้วด , ไม้ เสียน เยีย . ล่าน อ๋อย เฒาะ ล่าน จิว ปุน วิน-วั้ง . ล่าน หย่า อ๋อย ฑอง ล่าน .
40024011	แอ๋ง ม่าย จ๊า โต่ว หว่า เมี่ยน ธั้ม เญย ธ้วด ต้าย ดั๊ว เมี่ยน ธั้ม .
40024012	ฮยวัง เอ๊าะ เญย สี่ อ๋อย ฟ้าน , เมี่ยน ธั้ม เญย เฮญี้ยว ฯฒฯ หนัม เจี๊ยน เหฌี่ย , ไม้ ฮนั้ม เมี่ยน หย่า ไม้ ฮนั้ม ทิน-ฮู่ง .
40024013	มป่า หาย เต้า เตี๊ย ตุ๊ เถา ต้าว เถา เมว์ย , วั้ว เต้า ฯฒฯ ตุ๊ เหฌียว อ๊ะ .
40024014	ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน ฒู้ง อ๋อย ฒุ่น ปวั๊ง ลู่ง เดี๊ย เหว่ย โหฒว ฒอง-เหฒง ปุน หม่าน ฝีง ฮิ้ว . ฆะฮ้า , เซ้ด เมว์ย เญย ฮนอย-เหญียะ ฯฒฯ เถา อ๊ะ .
40024015	“ เม่ย บัว ฯฒฯ ตุ๊ ปวัด โต่ว หว่า เมี่ยน , ดา​นี​เอน , ก๊อง เจี๋ย เญย สี่ ธ้วด . ม่าย โหฒว ปุน หญู่งๆ หว่าย วั้ว เต้า ต้ม เฮยี่ย โหยว เยียม เจี๊ยน ธีง-เหฑ่ง เญย ต๋อง , ( โตะ โซว เญย เมี่ยน อ๋อย หฒุ เม่ง แปะ น้าย เต๋ย หว่า . )
40024016	วั้ว หฒั่น , เยียม ยู​เดีย แซ้ง วั้ว เต๋ย อ๋อย หฒุ เปย๋า ฝาว บง .
40024017	เมี่ยน เยียม เปย๊า-ง่อ อ๋อย หฒุ ก๊าน เหฌี่ย , เลี่ยม ไม้ ตู๋ง เปียะ เปย๊า เฒาะ หาย หญู่ง ต้อ มี่ง .
40024018	เยียม เด่ย เญย เมี่ยน ไม้ ตู๋ง หฑวน เปย๊า เฒาะ กั้น เญย ต้ม ลุย .
40024019	เยียม วั้ว เต๋ย ฮนอย-เหญียะ ม่าย เจี๊ยน ซิน เญย , เหธา ม่าย กู้งว์า ฮบ หญอ เญย มเซียะ ตอน หฒะเก้ง หฒุ โค้ว อ๊ะ .
40024020	เม่ย บัว อ๋อย หฒุ โท้ ทิน-ฮู่ง , เถา เปย๋า เญย เฒี่ยง โห่ ไม้ ตู๋ง ปุน ต๋อย หฒุ ตง-เกน ฮนอย ไฟ ต๋อย หฒุ ตี้ง กง ฮนอย .
40024021	เหว่ย หฒุ เถา วั้ว หฒั่น ม่าย ต้ม เหฒะ หน่าน . เยียม เหฒย ลู่ง เหฒย เดา ต้าย ไม้ ม่าย เจี๋ย ด่ง น้าย หฑุ่น เซียม . ยั่ง น้าย เจี๋ย เหยียด ลิ์ว หย่า ไม้ ม่าย อ๊ะ .
40024022	สี ก๊อง ทิน-ฮู่ง ไม้ ปุน วั้ว เต๋ย ฮนอย-เหญียะ โหฒะ เหฌี่ย เต๋ย , ไม้ ม่าย หาย เต้า ตุ๊ แหม่ง ธ้วด . เซ เหว่ย ทิน-ฮู่ง กิ๊น ต้าย เญย เมี่ยน นิ่น หธีง ต้าย อ๋อย ปุน วั้ว เต๋ย ฮนอย-เหญียะ โหฒะ เหฌี่ย .
40024023	“ วั้ว หฒั่น , สี ก๊อง หาย เต้า บั๋ว เม่ย บัว , ‘ หมั่ง ก๋า , กี​ตู่ เยียม น้าย ! ’ ไฟ ‘ กี​ตู่ เยียม วั้ว ! ’ ไม้ ตู๋ง เสียน .
40024024	เหว่ย หฒุ ม่าย เมี่ยน ก๊อง นิ่น บัว โหฒว กี​ตู่ มป่า จ๊า เญย , แอ๋ง ม่าย จ๊า โต่ว หว่า เมี่ยน อ๋อย ธ้วด ต้าย . นิ่น บัว อ๋อย โหฒว ต้ม จั๋ง-โห่ เหธา บัวะ ฮ่อง เญย สี่ ดั๊ว เมี่ยน . สี ก๊อง ไฮ่ ดั๊ว ตุ๊ หฒุ นอ , นิ่น บัว อ๋อย เลี่ยม ทิน-ฮู่ง กิ๊น ต้าย เญย เมี่ยน ดั๊ว .
40024025	หมวัง โอ่ . น้าย เต๋ย สี่ ไม้ แก้ง ธ้วด เยีย จา-ด่าง บั๋ว เหฒียง เม่ย บัว .
40024026	“ ฮนั้ง หน่าย , สี ก๊อง ม่าย เมี่ยน บั๋ว เม่ย บัว , ‘ หมั่ง ม่าะ ! นิ่น เยียม วั้ว เต่ย-ปูง-ฮวาง , ’ ไม้ ตู๋ง ธ้วด มี่ง ล์อ . เมี่ยน แอ๋ง ก๊อง , ‘ หมั่ง ม่าะ ! นิ่น เยียม เปย๊า กะญั์ว , ’ ไม้ ตู๋ง เสียน .
40024027	เหว่ย หฒุ ป์อง บะหลี่ง เยียม ตง ปูง หฌับ ตั้ง , ฌัง มี่ง เถา ไฟ ปูง ฮนั้ง หาย นอ , เยีย , ป้าม เมี่ยน เญย ตอน , แอ๋ง ต้าย วั้ว หฒั่น หย่า อ๋อย ฮนั้ง วั้ว นอ .
40024028	กะน้าย-ไต่ เยียม หาย , ต้ม จ๊าง-ง่ง หย่า เยียม วั้ว อ๊ะ .
40024029	“ วั้ว เต๋ย ฮนอย เญย เหฒะ หน่าน เยี้ยด เจี๋ย ลิ์ว , ‘ บะฮนอย ฯฒฯ เจี๊ยะ มี่ง , หฮลา หย่า ไม้ หฒิว ฌัง อ๊ะ . หฒวัง เหฮลย เยียม วั้ว ลู่ง อ๋อย ด๊อด เหฌี่ย ต้าย . เยียม ลู่ง ม่าย ชะ เญย กะน้าย ฒู้ง หฒุ ดั่น ต์ง . ’
40024030	“ วั้ว หฒั่น เยีย , ป้าม เมี่ยน เญย ตอน , เญย จั๋ง-โห่ อ๋อย เยียม วั้ว ลู่ง ธ้วด ต้าย . ลู่ง เดี๊ย หม่าน ฝีง เมี่ยน ฯฒฯ ปู๋ง-ซีง ปู๋ง-เฉีย เญย เญี้ยม . นิ่น บัว ตุ๊ ปวัด เยีย , ป้าม เมี่ยน เญย ตอน , ม่าย ชะ เหธา ต้ม ฌัง-หล่าง เยียม วั้ว บ๋วน เหฌี่ย ต้าย .
40024031	ม่าย หฑัด เญย เฉีย บุย , เยีย ฯฒฯ พ้าย เยีย เญย ฟิน-เมี่ยน มี่ง เถา เปยย ปูง หฑยาว , เยียม น้าย ปูง ลู่ง กอน มี่ง เถา วั้ว ปูง ลู่ง กอน , เซียว ฒุ้น เยีย กิ๊น ต้าย เญย เมี่ยน .
40024032	“ เม่ย บัว อ๋อย หฒุ หล่ง ง่ง หญอ เดี๋ยง โหะ เหยียด ติ่ว . ปวัด เดี๋ยง ธ้วด หธุน , ฆอย น่อม หลุน , เม่ย บัว ฯฒฯ ฮิ้ว ตุ๊ อ๊า ลั่ม เต๋ย เปียะ ห่า เกว๋ย หมี่ อ๊ะ .
40024033	ฟี่ ฮนั้ง เญย , เม่ย บัว ปวัด น้าย เต๋ย เหยียด ฒู้ง สี่ ธ้วด วั้ว หฒั่น , เม่ย บัว ฯฒฯ ฮิ้ว ตุ๊ เยีย , ป้าม เมี่ยน เญย ตอน , เถา ฟัด อ๊ะ , ฒู้ง เยียม เจี๊ยน แก้ง ด่าง อ๊ะ .
40024034	เยีย ก๊อง เฒียน บั๋ว เม่ย บัว , น้าย ต่อย เมี่ยน เกวย เสย ไม้ แก้ง เหฑ่ง , น้าย เต๋ย เหยียด ฒู้ง สี่ ฯฒฯ ธ้วด ต้าย อ๊ะ .
40024035	ลู่ง เดา อ๋อย เจี๋ย เหฑ่ง , มป่า เยีย เญย หว่า เหยียด ลิ์ว ไม้ เจี๋ย .
40024036	“ วั้ว นอม ฮนอย , วั้ว นอม เฒี่ยง โห่ , ไม้ ม่าย หาย เต้า ฮิ้ว . เลี่ยม ทิน-ต้อง เญย ฟิน-เมี่ยน ไม้ ฮิ้ว . ตอน หย่า ไม้ ฮิ้ว . ขูง หฒั่ง เตี๋ย กั้น ฮิ้ว ฮนั้ง .
40024037	โน​ยา เญย ลู่ง เดี๊ย ฮนั้ง หาย นอ , เยีย , ป้าม เมี่ยน เญย ตอน , แอ๋ง ต้าย วั้ว หฒั่น หย่า อ๋อย หฒุ ฮนั้ง วั้ว นอ .
40024038	บยู่ง-ซุ้ย-อิ๋ม ไม้ แก้ง เหยียม ลู่ง เดี๊ย วั้ว หฒั่น , เมี่ยน หญั่น หย่า ฮบ , ปู๋ง เซียะ , ก๊อง เอ๊า โหฒว ธีง-จา , เถา โน​ยา เปียะ ฑั้ง วั้ว ฮนอย .
40024039	นิ่น บัว เลี่ยม ไม้ ฮิ้ว บยู่ง-ซุ้ย-อิ๋ม อ๋อย เหยียม เถา ววม กว๊าด นิ่น บัว มี่ง เหฑ่ง . เยีย , ป้าม เมี่ยน เญย ตอน , แอ๋ง ต้าย วั้ว หฒั่น หย่า อ๋อย ฮนั้ง หน่าย นอ .
40024040	วั้ว หฒั่น ม่าย อี ล่าน เมี่ยน เยียม วั้ว เด่ย โหฒว กง . อ๋อย ฒิบ ล่าน มี่ง , กวั่ง ล่าน เยียม วั้ว .
40024041	ม่าย อี เต้า มเซียะ ตอน หม่อ แหมะ . อ๋อย ฒิบ เต้า มี่ง , กวั่ง เต้า เยียม วั้ว .
40024042	“ เหว่ย น้าย เม่ย บัว อ๋อย หฒุ กีง เฮญี้ยว บู้ง เจี๊ยน , เหว่ย หฒุ เม่ย บัว ไม้ ฮิ้ว ตุ๊ เม่ย บัว เญย เฒี้ยว หาย ฮนอย ต้าย .
40024043	น้าย เม่ย บัว ฮิ้ว ตุ๊ เญย . สี ก๊อง เปย๊า-เฒี้ยว ฮิ้ว ตุ๊ ลู่ง ม์วน หฒั่น จั๋น-หฒะ หาย นอม เฒี่ยง โห่ ต้าย , นิ่น ฯฒฯ กีง เฮญี้ยว ฒั้ว เจี๊ยน , ไม้ ปุน จั๋น-หฒะ เปียะ เปย๊า .
40024044	ฮนั้ง หน่าย , เม่ย บัว อ๋อย หฒุ หลิ่ว เล์ย เหฒียง , หฒั่นๆ ฒั้ว เจี๊ยน , เหว่ย หฒุ เม่ย บัว เลี่ยม จั๋ง ไม้ หฒ่าย เญย เฒี่ยง โห่ , เยีย , ป้าม เมี่ยน เญย ตอน , ฯฒฯ เถา อ๊ะ .
40024045	“ วั้ว หญู่ง , หาย เต้า โหฒว เฮญี้ยว หฒีง , ธง-เม่ง เญย โปว ? วั้ว เต้า แอ๊ะ , เฒี้ยว พ้าย โก๋ว นิ่น เญย เปย๊า ฒง เมี่ยน หย่า หฒิว เฒี่ยง โห่ เฒาะ เหยียด หฒวัง โปว เญย ป่วน หญั่น ฮบ ปุน นิ่น บัว .
40024046	เฒี้ยว หฑวน ต้าย ปวัด น้าย เต้า โปว โหฒว ตุ๊ หฒีง , โปว ฯฒฯ เฌียน-โย่ว อ๊ะ .
40024047	เยีย บั๋ว เฒียน เม่ย บัว , เฒี้ยว อ๋อย ปุน น้าย เต้า โปว โก๋ว เหฑ่ง นิ่น เญย เหยียด ฒู้ง จา-ตี้ง .
40024048	มป่า สี ก๊อง วั้ว เต้า โปว ไม้ เป๋น , นิ่น เยียม เฮญี้ยว ฮนั้ม , ‘ อา , เยีย เญย เฒี้ยว ไม้ แก้ง หฑวน เซี้ยบ . ’
40024049	นิ่น ฯฒฯ ต์ง ซิน เบ๊าะ นิ่น เญย โหฒว โปว ต่อย หย่า เหธา ฮบ ติ๊ว ฆวิน เญย เมี่ยน จวั่ง หญั่น จวั่ง ฮบ .
40024050	โปว จั๋ง ไม้ หฒ่าย เญย ฮนอย , จั๋ง ไม้ หฒ่าย เญย เฒี่ยง โห่ , นิ่น เญย เฒี้ยว ฯฒฯ หฑวน ต้าย อ๊ะ .
40024051	เฒี้ยว อ๋อย ตี่ง นิ่น เญย ฒุ์ย เฮนี้ย เญย , หฒุ่น นิ่น มี่ง เหธา เป้ย หฒะ เฮญี้ยว ฌ้วด เญย เมี่ยน เยียม , ปู๋ง-ซีง ปู๋ง-เฉีย เญย เญี้ยม , หงาด เจี๊ยน ญ่า เตี๊ย . ”
40025001	“ ทิน-ฮู่ง ต้าย โหฒว เฒี้ยว กุ๊น เมี่ยน วั้ว หฒั่น , เป๊ย เหฒียบ เต้า เซียะ-ตอน โป้ว เจี๊ยน โย่ว ตัง ธ้วด มี่ง ฒิบ เซียง-ล่าง นอ .
40025002	วั้ว เต๋ย เซียะ-ตอน , ม่าย ปยา เต้า หฮงง , ม่าย ปยา เต้า ไกว .
40025003	หฮงง วั้ว เต๋ย , โป้ว เจี๊ยน ตัง มี่ง มป่า ไม้ ต้อ โย่ว มี่ง บู้ง .
40025004	ไกว วั้ว เต๋ย , โป้ว เจี๊ยน ตัง แอ๋ง เฒาะ โย่ว ตั๊บ แป้ง ต้อ เจี๊ยน มี่ง .
40025005	วั้ว เต๋ย เซียะ-ตอน ฒั้ว เล่า เญย , ไม้ ปวัด เซียง-ล่าง ต้าย ฯฒฯ มฌ่อม ตะฮงัด , เฒียง หน่าย มฌ่อม เหฑ่ง .
40025006	“ เถา ด๊าม ม์วน , ม่าย เฉีย เห่ว เจี๊ยน ก๊อง , ‘ เซียง-ล่าง เถา อ๊า โล่ะ ! ต้าย ฒิบ นิ่น อ๊ะ . ’
40025007	“ วั้ว เต๋ย เหฒียบ เต้า เซียะ-ตอน เญีย ต้าย หลิ่ว เล์ย นิ่น บัว เญย ตัง .
40025008	หฮงง วั้ว เต๋ย บั๋ว ไกว วั้ว เต๋ย , ‘ โท้ ปุน เต๋ย โย่ว เยีย บัว . เยีย บัว เญย ตัง อ๊า ลั่ม ไต่ อ๊ะ . ’
40025009	“ ไกว วั้ว เต๋ย เตา , ‘ กั้ม เหฑีย โย่ว ไม้ เก๋า ปุน เม่ย บัว เหธา เยีย บัว ล่ม ฑ่อย หล่ง . เม่ย บัว อ๋อย หฒุ มี่ง วั้ว หม่าย โย่ว เญย ต๋อง ม์าย . ’
40025010	“ หฮงง วั้ว เต๋ย เซียะ-ตอน ฯฒฯ มี่ง ม์าย โย่ว ไม้ แก้ง หฑวน , เซียง-ล่าง เถา ต้าย อ๊ะ . หลิ่ว เล์ย เหฒียง วั้ว เต๋ย ปยา เต้า ฯฒฯ กัน เจี๊ยน เซียง-ล่าง เปียะ มี่ง หญั่น ธีง-จา-หฮนาง . แก้ง ฯฒฯ กวน เจี๊ยน อ๊ะ .
40025011	“ ฆะฮ้า หฮงง วั้ว เต๋ย เซียะ-ตอน เถา ต้าย ฯฒฯ เห่ว , ‘ ต้ม ก๋อ อ่า , ต้ม ก๋อ ! คอย แก้ง ปุน เยีย บัว เปียะ โอ่ . ’
40025012	“ เซียง-ล่าง เตา , ‘ เยีย ก๊อง เฒียน เญย , เยีย ไม้ ฮิ้ว ตุ๊ เม่ย บัว . ’ ”
40025013	เย​ซู แอ๋ง ก๊อง เซ้ด เมว์ย หว่า , “ ฮนั้ง หน่าย , เม่ย บัว อ๋อย หฒุ กีง เฮญี้ยว บู้ง เจี๊ยน , เหว่ย หฒุ เม่ย บัว ไม้ ฮิ้ว ตุ๊ วั้ว นอม ฮนอย , วั้ว นอม เฒี่ยง โห่ .
40025014	“ ทิน-ฮู่ง โหฒว เฒี้ยว กุ๊น เมี่ยน หย่า ฮนั้ง เต้า เมี่ยน อ๋อย ธ้วด เจ๊า มี่ง โก เญย . นิ่น ฯฒฯ เห่ว นิ่น เญย โปว ต้าย หย่า เฒาะ นิ่น เญย จา-ตี้ง จิว ปุน นิ่น บัว โก๋ว .
40025015	นิ่น เอย เก๊าะ-เมี่ยน เญย ปั้น เหฒ่ย ปุน . ม่าย เต้า นิ่น ปุน ปยา หว่าน ฒิ่น . ม่าย เต้า ปุน อี หว่าน ฒิ่น . ม่าย เต้า ปุน เหยียด หว่าน ฒิ่น . ปุน ลิ์ว , นิ่น ฯฒฯ ธ้วด เจ๊า มี่ง หมี่ อ๊ะ .
40025016	ตุ๊ ฒิบ ปยา หว่าน ฒิ่น วั้ว เต้า เลี่ยม เฒ่ย ธ้วด มี่ง โหฒว แซง-เอ๋ย แอ๋ง หฒ่อน ตุ๊ ปยา หว่าน .
40025017	ตุ๊ ฒิบ อี หว่าน วั้ว เต้า หย่า ฟี่ ฮนั้ง เญย โหฒว , แอ๋ง หฒ่อน ตุ๊ อี หว่าน .
40025018	มป่า ตุ๊ เหยียด หว่าน วั้ว เต้า ธ้วด มี่ง เว้ด ค้วด ปย๊บ เจี๊ยน ปี๋ง นิ่น เญย เฒี้ยว เญย ญ่าน .
40025019	“ ฆะฮ้า เล่า เญย , วั้ว เต๋ย โปว เญย เฒี้ยว หฑวน ต้าย ติ๊ม หมั่ง นิ่น บัว เญย แฒะ-ตาน .
40025020	ตุ๊ ปยา หว่าน ฒิ่น วั้ว เต้า แอ๋ง ต้อ เจี๊ยน ปยา หว่าน ด๊าว-ต้าว ปุน นิ่น เญย เฒี้ยว . นิ่น ก๊อง , ‘ เฒี้ยว อ่า , เม่ย ปุน ปยา หว่าน ฒิ่น . หมั่ง ก๋า น้าย ! เยีย แอ๋ง หฒ่อน ตุ๊ ปยา หว่าน . ’
40025021	“ นิ่น เญย เฒี้ยว ก๊อง , ‘ หลง อ๊ะ . เม่ย เซ หลง ไห่ , เฮญี้ยว หฒีง เญย โปว . เต๋ย ป๊า ญ่าน ฮนั้ง เม่ย โก๋ว ตุ๊ ด่ง หน่าย หลง , เยีย อ๋อย ปุน เม่ย โก๋ว ธั้ม เญย . กุ๊น เปียะ ต้าย เหธา เยีย เฌียน-โย่ว ม่าะ ! ’
40025022	“ ตุ๊ อี หว่าน ฒิ่น วั้ว เต้า โปว แอ๋ง เปียะ ต้าย ก๊อง , ‘ เฒี้ยว อ่า , เม่ย ปุน อี หว่าน ฒิ่น เยีย . หมั่ง ก๋า น้าย ! เยีย แอ๋ง หฒ่อน ตุ๊ อี หว่าน . ’
40025023	นิ่น เญย เฒี้ยว ก๊อง , ‘ หลง ไห่ อ๊ะ . เม่ย เซ หลง ไห่ , เฮญี้ยว หฒีง เญย โปว . เต๋ย ป๊า ญ่าน ฮนั้ง เม่ย โก๋ว ตุ๊ ด่ง น้าย หลง , เยีย อ๋อย ปุน เม่ย โก๋ว ธั้ม . กุ๊น เปียะ ต้าย เหธา เยีย เฌียน-โย่ว อ๊ะ . ’
40025024	“ ตุ๊ เหยียด หว่าน ฒิ่น วั้ว เต้า โปว เปียะ ต้าย ก๊อง , ‘ เฒี้ยว อ่า , เยีย ฮิ้ว ตุ๊ เม่ย ไม้ เซีย หาย เต้า . เม่ย ไม้ ด๊อด ชะ หฒวัง เญย ต๋อง เม่ย หย่า ตุ๊ ก๊าด . ต้ง เม่ย ไม้ ฮ์า ญิม เญย ต๋อง เม่ย หย่า ตุ๊ เซียว .
40025025	เยีย กั้ม เหฑีย ไห่ ฯฒฯ มี่ง เว้ด ค้วด ปย๊บ เจี๊ยน เม่ย เญย ญ่าน . น้าย ! เม่ย เญย ญ่าน อ๊ะ . ’
40025026	“ นิ่น เญย เฒี้ยว ก๊อง , ‘ เม่ย หน่าย เต้า หว่าย ไห่ , เหลว่ย ไห่ เญย โปว อ้า ! เม่ย ฮิ้ว เยีย ไม้ ด๊อด ชะ หฒวัง เญย ต๋อง เยีย ตุ๊ ก๊าด ? เยีย ไม้ ฮ์า ญิม เญย ต๋อง หย่า ตุ๊ เซียว ?
40025027	วั้ว หญู่ง , เม่ย หอบ หฒุ ต้อ เยีย เญย ญ่าน มี่ง ตั๊บ วั้ว ญ่าน ลั์ม . ฮนั้ง หน่าย , เยีย หฑวน ต้าย เยีย ตุ๊ ป๊วน-ฒิ่น หย่า ตุ๊ เหล่ย ฒิ่น เหธา เจี๊ยน นีอา . ’
40025028	“ ‘ เฒาะ นิ่น เญย วั้ว เต๋ย ญ่าน อ๊ะ . แอ๋ง ปุน ม่าย เหฒียบ นอม วั้ว เต้า ,
40025029	เหว่ย หฒุ หาย เต้า ม่าย เต๋ย เญย , อ๋อย ทิบ ปุน นิ่น ม่าย เก้า ธั้ม , นิ่น ฯฒฯ ม่าย เหฒ่ง . หาย เต้า ไม้ ม่าย , เลี่ยม นิ่น ม่าย เต๋ย ป๊า เญย , ฒู้ง หฒุ เฒาะ หมี่ อ๊ะ .
40025030	เฒาะ น้าย เต้า ไม้ ลั่ม หล่ง เญย โปว ฒอย กวั่ง กะเหญี่ย หฮมวัง เญย ต๋อง มี่ง . นิ่น อ๋อย หฒุ ปู๋ง-ซีง ปู๋ง-เฉีย เญย เญี้ยม , หงาด เจี๊ยน ญ่า เตี๊ย . ’
40025031	“ เยีย , ป้าม เมี่ยน เญย ตอน ต้าย โหฒว ฮู่ง วั้ว หฒั่น , ม่าย หฒวัง ฟิน-เมี่ยน หย่า อ๋อย เหธา เจี๊ยน ต้าย . เยีย หย่า อ๋อย เฒว์ย เจี๊ยน เยีย ฌัง-หล่าง เญย เหว่ย .
40025032	หม่าน ฝีง เมี่ยน แอ๋ง ต้าย กั๊บ ฒุ้น เยียม เยีย เญย หฑะเฮมียน . เยีย ฯฒฯ ปุน ฆอย โหฒว อี กวั้น , ฮนั้ง ยู่ง เฒี้ยว ปุน ฆอย นิ่น เญย ปะกี ยู่ง เหธา ยู่ง นอ .
40025033	ปะกี ยู่ง เยียม เยีย เญย บย่าว แหมง , ยู่ง เยียม หฒาย แหมง .
40025034	“ ฮู่ง เตี๋ย ฯฒฯ บั๋ว เยียม บย่าว แหมง วั้ว เต๋ย เมี่ยน , ‘ เม่ย บัว น้าย เต๋ย เยีย เญย เตีย เหธย ฟุ เญย เมี่ยน อ้า ! กุ๊น ต้าย อ๊ะ . ต้าย ฒิบ ต้ง ฒิ่น ด่าง เหฒย ลู่ง เหฒย เดา วั้ว หฒั่น ทิน-ฮู่ง หลิ่ว เล์ย เหฒียง ปุน เม่ย บัว วั้ว นอม กั๊วะ ,
40025035	เหว่ย หฒุ เยีย หง่อ , เม่ย บัว ปุน เยีย หญั่น . จาง ฆ้าด , เม่ย บัว หย่า ปุน ววม เยีย ฮบ . เยีย โหฒว กั้น ฝีง เมี่ยน , เม่ย บัว หย่า ฒิบ เยีย เยียม เม่ย บัว เญย เปย๊า .
40025036	ไม้ ม่าย ลุย-โหว ฒุ , เม่ย บัว หย่า ปุน เยีย ม่าย ฒุ . ปุ๊ด แป่ง , เม่ย บัว หย่า โก๋ว เยีย . เยีย หฒุ หววน เจี๊ยน โล่ , เม่ย บัว หย่า ต้าย หมั่ง เยีย . ’
40025037	“ วั้ว เต๋ย คู้ เมี่ยน ฯฒฯ เตา ฮู่ง เตี๋ย , ‘ เฒี้ยว อ่า , เยีย บัว เฒี่ยง หาย ปวัด เม่ย หง่อ หย่า ปุน เม่ย หญั่น ? ปวัด เม่ย จาง ฆ้าด หย่า ปุน เม่ย ฮบ ?
40025038	เฒี่ยง หาย ปวัด เม่ย โหฒว กั้น ฝีง เมี่ยน ฯฒฯ ฒิบ เม่ย เยียม เยีย บัว เญย เปย๊า ? ไฟ ปวัด เม่ย ไม้ ม่าย ลุย-โหว ฒุ ฯฒฯ ปุน เม่ย ม่าย ฒุ ?
40025039	เยีย บัว เฒี่ยง หาย ปวัด เม่ย ปุ๊ด แป่ง ไฟ หฒุ หววน วั้ว โล่ หย่า มี่ง หมั่ง เม่ย ? ’
40025040	“ ฮู่ง เตี๋ย ฯฒฯ เตา นิ่น บัว , ‘ เยีย ก๊อง เฒียน บั๋ว เม่ย บัว , เม่ย บัว โหฒว ปุน เหยียด เต้า เยีย เญย ก๋อ-โย์ว , ไม้ กุ๊น นิ่น โหฒว เก้า ไฝ เจี๋ย วั้ว เต้า , เม่ย บัว ฯฒฯ โหฒว ปุน เยีย อ๊ะ . ’
40025041	“ ฮู่ง เตี๋ย ก๊อง บั๋ว เยียม หฒาย แหมง วั้ว เต๋ย เมี่ยน , ‘ หฒุ ทิน-ฮู่ง เหฒียว เญย เมี่ยน อ้า ! ซิ้ม ฆอย เยีย ! มี่ง เปียะ หลิ่ว เล์ย เหฒียง ปุน เมี้ยน เญย ฮู่ง เหธา นิ่น เญย โปว เยียม วั้ว กว๋า เหยียด ลิ์ว ไม้ ไต่ เญย โต์ว .
40025042	เหว่ย หฒุ เยีย หง่อ , เม่ย บัว ไม้ ปุน เยีย หญั่น . จาง ฆ้าด , เม่ย บัว ไม้ ปุน ววม เยีย ฮบ .
40025043	เยีย โหฒว กั้น ฝีง เมี่ยน , เม่ย บัว หย่า ไม้ ฒิบ เยีย เปียะ เปย๊า . เยีย ไม้ ม่าย ลุย-โหว ฒุ , เม่ย บัว ไม้ ปุน ลุย-โหว เยีย ฒุ . เยีย ปุ๊ด แป่ง ไฟ หฒุ หววน โล่ , เม่ย บัว หย่า ไม้ หมั่ง เยีย . ’
40025044	“ นิ่น บัว ฯฒฯ เตา นิ่น , ‘ เฒี้ยว อ่า , เยีย บัว เฒี่ยง หาย ปวัด เม่ย หง่อ ไฟ จาง ฆ้าด , ไฟ โหฒว กั้น ฝีง เมี่ยน ไฟ ไม้ ม่าย ลุย-โหว ฒุ , ไฟ ปุ๊ด แป่ง ไฟ หฒุ หววน เจี๊ยน โล่ หย่า ไม้ เถง เม่ย ? ’
40025045	“ ฮู่ง เตี๋ย ฯฒฯ เตา , ‘ เยีย บั๋ว เฒียน เม่ย บัว , เม่ย บัว ไม้ เถง เหยียด เต้า น้าย เต๋ย โหฒว ไฝ เจี๋ย เญย เมี่ยน , เม่ย บัว หย่า ไม้ เถง เยีย . ’ ”
40025046	เย​ซู แอ๋ง ก๊อง เซ้ด เมว์ย หว่า , “ ฮนั้ง หน่าย , น้าย เต๋ย อ๋อย หฒุ ธ้วด มี่ง เหยียด ลิ์ว เสี่ยว ฒุ์ย . มป่า คู้ เมี่ยน วั้ว เต๋ย ฯฒฯ ตุ๊ เหยียด ลิ์ว เญย แหม่ง . ”
40026001	เย​ซู ก๊อง ลิ์ว น้าย เต๋ย เหยียด ฒู้ง หว่า , นิ่น บั๋ว นิ่น เญย ไซ-ก๋อ ,
40026002	“ เม่ย บัว ฮิ้ว ตุ๊ ม่าย อี ฮนอย ฮนั้ง เถา เสีย แหม่ง ฒิบ อ๊ะ . เยีย , ป้าม เมี่ยน เญย ตอน , ฯฒฯ หฒุ เฒาะ จิว ปุน เมี่ยน ตีง เหฒียบ หฑั่ง จ๋า . ”
40026003	วั้ว หฒั่น ไซ เมี่ยน เปย๊ย เหธา แปะ ฝีง เญย เมี่ยน โก๋ กั๊บ ฒุ้น เยียม คา​ยา​ฟ้าด ต้ม ไซ เมี่ยน เญย ติ่น ,
40026004	ธ่าง ล่าง ต๊า หฒะเอ๋ย ปี๋ง เจี๊ยน เฒาะ เย​ซู ไต๋ กวั่ง .
40026005	มป่า นิ่น บัว ก๊อง , “ น้าย เต๋ย เจี๋ย ฒิบ เญย ฮนอย กะญั์ว บัว ไม้ ตู๋ง แก้ง เฒาะ . กั้ม เหฑีย หฒวัง เมี่ยน ไฮ่ หลุ่น เหฑ่ง มเปย . ”
40026006	เย​ซู เยียม เบ​ทา​นี ล์าง , ปุ๊ด เจี๋ย ก้ม ฮู้ แป่ง วั้ว เต้า ซี​โมน เญย เปย๊า .
40026007	หญั่น เจี๊ยน หฮนาง เญย เฒี่ยง โห่ , ม่าย เต้า มเซียะ ตอน ต้อ นอม หละเปย๊ย-แป้ง ตั๊บ ปวั๊ง จ๋าย ไห่ เญย โย่ว ดาง ต้าย โต๋ เย​ซู เญย มฆ้อง .
40026008	ไซ-ก๋อ บัว ปวัด ฮนั้ง หน่าย โหฒว , นิ่น บัว เฉีย เจี์ย ไห่ ฯฒฯ ก๊อง , “ แปะๆ หฒาว กวั่ง โหฒว หาย หญู่ง ?
40026009	น้าย เต๋ย โย่ว ดาง ไฮ่ หม่าย ตุ๊ ญ่าน ธั้ม ไห่ ปุน เมี่ยน จ่ม เมี่ยน นีอา . ”
40026010	เย​ซู ฮิ้ว ตุ๊ นิ่น บัว ฮนั้ง หาย นอ ก๊อง นิ่น ฯฒฯ บั๋ว นิ่น บัว , “ เม่ย บัว โหฒว หาย หญู่ง หละเญ้า น้าย เต้า มเซียะ ตอน ? นิ่น ฮนั้ง น้าย นอ โหฒว ปุน เยีย เซ หลง ไห่ อ๊ะ .
40026011	เม่ย บัว หฒั่นๆ ม่าย เมี่ยน จ่ม เมี่ยน เหธา เม่ย บัว เยียม . มป่า เม่ย บัว ไม้ ตุ๊ เยีย เหธา เม่ย บัว เหยียด ลิ์ว เยียม .
40026012	นิ่น เฒาะ โย่ว ดาง โต๋ เยีย เญย ซิน , นิ่น โหฒว เหว่ย หลิ่ว เล์ย หฒัง เยีย เญย เซย .
40026013	เยีย ก๊อง เฒียน บั๋ว เม่ย บัว , ไม้ กุ๊น มี่ง เถา ลู่ง เดี๊ย หาย นอม ต๋อง ฒุ่น น้าย คู้ เฝียน , เมี่ยน ฯฒฯ ก๊อง น้าย เต้า มเซียะ ตอน โหฒว เญย เจ๊า-โหล่ว เหว่ย จั๋ง เถา นิ่น . ”
40026014	วั้ว เต๋ย เหฒียบ เหญ่ย เต้า ไซ-ก๋อ ม่าย เต้า , ต้ง บั๋ว เห่ว ยู​ดาด อิ​สะ​คา​ลิ​โอด วั้ว เต้า , มี่ง ล์อ ไซ เมี่ยน เปย๊ย
40026015	หน่าย นิ่น บัว , “ สี ก๊อง เยีย เฒาะ เย​ซู จิว ปุน เม่ย บัว , เม่ย บัว ปุน หาย หญู่ง เยีย ? ” ไซ เมี่ยน เปย๊ย ฯฒฯ ซ้าว ฟ่า เหฒียบ นอม โล์-ฮนอย เญย ฒิ่น ปุน ยู​ดาด .
40026016	เยียม หน่าย ต้าย , ยู​ดาด ล์อ ฉัง เฒาะ เย​ซู จิว ปุน นิ่น บัว .
40026017	เจี๋ย ต้ง ไม้ อัน ปี๊ง เญย ฌั้ว เญย ฒิบ ต้าว ฮนอย , ไซ-ก๋อ บัว ต้าย หน่าย เย​ซู , “ ไซ-เตี๋ย อ๋อย เยีย บัว เยียม หาย เบ่น เสีย แหม่ง ฒิบ เญย หฮนาง ปุน ไซ-เตี๋ย หญั่น ? ”
40026018	เย​ซู บั๋ว นิ่น บัว , “ เม่ย บัว เปียะ ฒี่ง มี่ง ล์อ เหยียด ล่าน เมี่ยน , หย่า บั๋ว นิ่น , ‘ ไซ-เตี๋ย ก๊อง , เยีย เญย เฒี่ยง โห่ เถา อ๊ะ . เยีย เหธา เยีย เญย ไซ-ก๋อ อ๋อย เยียม เม่ย เญย เปย๊า เจี๋ย เสีย แหม่ง ฒิบ . ’ ”
40026019	ไซ-ก๋อ บัว ฯฒฯ เอย เย​ซู เญย หว่า โหฒว , มี่ง เบ่น เสีย แหม่ง ฒิบ เญย หฮนาง .
40026020	ลู่ง ม์าน-หฮมวัง , เย​ซู เหธา นิ่น เญย เหฒียบ เหญ่ย เต้า ไซ-ก๋อ ฝาว เตี้ย หญั่น หฮนาง .
40026021	หญั่น เจี๊ยน หฮนาง วั้ว หฒั่น , เย​ซู ก๊อง , “ เยีย ก๊อง เฒียน บั๋ว เม่ย บัว , เยียม เม่ย บัว บุด๋ง ม่าย เต้า อ๋อย หม่าย เยีย . ”
40026022	ไซ-ก๋อ บัว หฒะเก้ง ! เฑ่า ไห่ ฯฒฯ เหยียด เต้า เหยียด เต้า เญย หน่าย เย​ซู , “ เฒี้ยว อ่า , ไม้ เฒ์ย เยีย ซ่าะ ? ”
40026023	เย​ซู เตา , “ ต้ง เหธา เยีย จวั่ง หฑ่อม กั๊วะ ฌั้ว วั้ว เต้า อ๋อย หม่าย เยีย .
40026024	เยีย , ป้าม เมี่ยน เญย ตอน , อ๋อย หฒุ เกวย เสย ฮนั้ง กีง-โซว ก๊อง นอ . มป่า หม่าย เยีย วั้ว เต้า ฒู้ง หฒุ โค้ว อ๊ะ . นิ่น ไม้ ตู๋ง ธ้วด เสย เก้า หลง . ”
40026025	หม่าย เย​ซู วั้ว เต้า ยู​ดาด ก๊อง , “ ไซ-เตี๋ย อ้า ! ไม้ เฒ์ย เยีย ซ่าะ ? ” เย​ซู เตา , “ หน่าย เซ เม่ย กั้น ก๊อง อ๊ะ . ”
40026026	หญั่น เจี๊ยน วั้ว หฒั่น , เย​ซู เฒาะ ฌั้ว ต้าย , แล์ง ฒี่ง ลิ์ว ทิน-ฮู่ง , ฯฒฯ แมะ ฆอย ปุน นิ่น เญย ไซ-ก๋อ บัว , หย่า ก๊อง , “ ฒิบ ต้าย หญั่น อ๊ะ . น้าย เซ เยีย เญย ซิน . ”
40026027	เย​ซู แอ๋ง เฒาะ ฒ้าน อะหงุ่น ติ๊ว ต้าย , แล์ง ฒี่ง ลิ์ว ทิน-ฮู่ง , ฯฒฯ ปุน นิ่น บัว , หย่า ก๊อง , “ เม่ย บัว เหยียด ฒู้ง กุ๊น ฮบ ม่าะ !
40026028	น้าย เซ เยีย เญย ฑย้าม เหว่ย เหลียบ เจี์ย ทิน-ฮู่ง เญย แหง่ง หว่า . เซ เหลี่ยว ธ้วด เหว่ย ปุน ทิน-ฮู่ง กวั่ง เมี่ยน ธั้ม เญย ฒุ์ย .
40026029	เยีย บั๋ว เม่ย บัว , เยียม น้าย มี่ง , เยีย ไม้ เหธา เม่ย บัว ฮบ น้าย อะหงุ่น ติ๊ว . ฒั้ว เถา เยียม เยีย เญย เตีย เญย กั๊วะ หธีง ต้าย ตุ๊ เหธา เม่ย บัว เซียง-ฮบ เจี๋ย . ”
40026030	นิ่น บัว ป๋าว ลิ์ว ฑูง , ฯฒฯ ธ้วด ต้าย , มี่ง วั้ว กะลั้น บง หมี่ อ๊ะ .
40026031	วั้ว หฒั่น เย​ซู ก๊อง บั๋ว นิ่น เญย ไซ-ก๋อ , “ อี้ ม์วน เม่ย บัว เหยียด ฒู้ง อ๋อย กวั่ง เจี๊ยน เยีย เปย๋า , เหว่ย หฒุ กีง-โซว เฟี้ย เจี๊ยน ก๊อง , ‘ ทิน-ฮู่ง อ๋อย ไต๋ ปะกี ยู่ง เญย เฒี้ยว . ปะกี ยู่ง กวั้น ฯฒฯ หฑาน เหฑ่ง หมี่ อ๊ะ . ’
40026032	มป่า เยีย ไต่ มี่ง , ทิน-ฮู่ง แอ๋ง ปุน เยีย นั่ง ต้าย , เยีย ฯฒฯ มี่ง กา​ลิ​ลี แซ้ง ด่าง เม่ย บัว . ”
40026033	ปี​เต ก๊อง บั๋ว เย​ซู , “ ไม้ กุ๊น นิ่น บัว เหยียด ฒู้ง กวั่ง ไซ-เตี๋ย , เยีย เหยียด ลิ์ว ไม้ กวั่ง . ”
40026034	เย​ซู ก๊อง บั๋ว ปี​เต , “ เยีย ก๊อง เฒียน บั๋ว เม่ย . อี้ ม์วน , ไจ ฒู้ง ไม้ แก้ง หฆาย , เม่ย ฒู้ง ไม้ เหญี่ยม เยีย ปัว หฑุ่น . ”
40026035	ปี​เต ก๊อง , “ ไม้ กุ๊น เยีย หฒุ เหธา ไซ-เตี๋ย ไต่ , เยีย เหยียด ลิ์ว เหญี่ยม , ไม้ กวั่ง เม่ย . ” วั้ว เต๋ย ไซ-ก๋อ เหยียด ฒู้ง หย่า ฟี่ ฮนั้ง เญย ก๊อง .
40026036	เย​ซู เหธา นิ่น เญย ไซ-ก๋อ มี่ง นอม ต๋อง , บั๋ว เห่ว เกด​เส​มา​นี . เย​ซู บั๋ว นิ่น เญย ไซ-ก๋อ , “ เม่ย บัว เฒว์ย เจี๊ยน น้าย ฒั้ว เยีย มี่ง วั้ว แหมง เต๋า เก๋า . ”
40026037	นิ่น ฯฒฯ ต้อ ปี​เต เหธา เส​เบ​ดี เญย อี เต้า ตอน เหธา เจี๊ยน มี่ง . วั้ว หฒั่น เย​ซู ไฮ์ เฮญี้ยว ฮวาง , เฑ่า ตุ๊ โค้ว ไห่ ,
40026038	เย​ซู บั๋ว นิ่น บัว , “ เยีย ไฮ์ หฒะเก้ง ! เฑ่า ไห่ , ฮนั้ง ไฮ่ ไต่ เญย นอ . เม่ย บัว เหธา เยีย เยียม น้าย กีง เฮญี้ยว ฒั้ว เจี๊ยน โอ่ . ”
40026039	เย​ซู แอ๋ง เจี๋ย มี่ง เต๋ย ฯฒฯ บ๊าบ เหฌี่ย , เฮมียน เถา เดา เต๋า เก๋า ก๊อง , “ เยีย เญย เตีย อ้า ! สี ก๊อง หอบ เญย นอ , โท้ เตีย เฒาะ ฆอย เยีย อ๋อย หฒุ ฮบ น้าย นอม ฒ้าน . มป่า ไม้ ตู๋ง เอย เยีย เญย เอ๋ย . อ๋อย หฒุ เอย เตีย เญย เอ๋ย ฮนั้ง . ”
40026040	เย​ซู แอ๋ง หฑวน เถา วั้ว เต๋ย ปัว เต้า ไซ-ก๋อ วั้ว , ปวัด นิ่น บัว มฌ่อม เหฑ่ง . นิ่น ฯฒฯ บั๋ว ปี​เต , “ เม่ย บัว โหฒว หาย หญู่ง เหธา เยีย ฒั้ว ไม้ ตุ๊ เหยียด นอม เฒี่ยง โห่ ?
40026041	อ๋อย หฒุ กีง เจี๊ยน เฮญี้ยว เต๋า เก๋า , โท้ ทิน-ฮู่ง ไม้ ตู๋ง ปุน เม่ย บัว ปวั้ง หฒุ เสย เฮญี้ยว เญย สี่ . เม่ย บัว เญย เฮญี้ยว อ๋อย โหฒว หอบ , มป่า ซิน หฒั่ง เมา ไห่ . ”
40026042	เย​ซู แอ๋ง มี่ง เต๋า เก๋า ตะเหญ่ย หฑุ่น . นิ่น ก๊อง , “ เยีย เญย เตีย อ้า ! สี ก๊อง น้าย นอม ฒ้าน เยีย ซิ้ม ไม้ ดุ๊ด , หฒะเก้ง อ๋อย หฒุ ฮบ นอ , โท้ เอย เตีย เญย เอ๋ย โหฒว เหฒียง . ”
40026043	เย​ซู แอ๋ง หฑวน เถา ไซ-ก๋อ บัว วั้ว , ปวัด นิ่น บัว มฌ่อม หมี่ อ๊ะ , เหว่ย หฒุ มฒีง หญุย ไห่ , หนูง ไม้ ฆอย .
40026044	เย​ซู แอ๋ง เล่ย นิ่น บัว , มี่ง เต๋า เก๋า ตะฟาม หฑุ่น , หย่า ฮนั้ง ฒิ่น ด่าง วั้ว หฑุ่น นอ เต๋า เก๋า .
40026045	ฆะฮ้า นิ่น แอ๋ง หฑวน ไซ-ก๋อ บัว วั้ว . นิ่น ก๊อง , “ เม่ย บัว หธ่อ เยียม หน่าย เปว๋ย มฌ่อม ฮิด ขวน ? หมั่ง ม่าะ ! เฒี่ยง โห่ เถา อ๊ะ . เยีย , ป้าม เมี่ยน เญย ตอน , หฒุ จิว ปุน เยียม ฒุ์ย-เมี่ยน เญย ปั์ว-เดี๊ย .
40026046	เจี์ย ซิน ต้าย , บัว มี่ง อ๊ะ . หมั่ง ก๋า วั้ว ! หม่าย เยีย วั้ว เต้า เมี่ยน ต้าย เถา อ๊ะ . ”
40026047	เย​ซู ก๊อง หว่า ฒู้ง ไม้ แก้ง เซ้ด , เหฒียบ เหญ่ย เต้า ไซ-ก๋อ เญย เหยียด เต้า , บั๋ว เห่ว ยู​ดาด , ต้าย เถา . แอ๋ง ม่าย ไซ เมี่ยน เปย๊ย เหธา แปะ ฝีง เญย เมี่ยน โก๋ พ้าย ต้าย เญย เมี่ยน ธั้ม ต้อ เจี๊ยน หฑุ ด๊าว , นั้น เจี๊ยน เดี๋ยง-ด๋น , กัน เจี๊ยน ต้าย .
40026048	หม่าย เย​ซู วั้ว เต้า จา-ด่าง บั๋ว เหฒียง วั้ว เต๋ย , นิ่น อ๋อย โหฒว นอม จั๋ง-โห่ ปุน นิ่น บัว ฮิ้ว ตุ๊ เย​ซู . นิ่น ก๊อง , “ เยีย ฒม หาย เต้า , เซ ต้ง เม่ย บัว อ๋อย เฒาะ วั้ว เต้า อ๊ะ . กุ๊น เฒาะ อ๊ะ . ”
40026049	ยู​ดาด แปง หฒะ เญย มี่ง เถา เย​ซู วั้ว หย่า ก๊อง , “ ไซ-เตี๋ย อ้า ! แป้ง ออน เญย ซ่าะ ? ” ฯฒฯ ฒม นิ่น เญย เฮมียน .
40026050	เย​ซู ก๊อง , “ โย์ว อ่า , เม่ย อ๋อย โหฒว หาย หญู่ง ก๊าน โหฒว เซี้ยบ อ๊ะ . ” วั้ว เต๋ย เมี่ยน ฯฒฯ ต้าย เหฌี่ย ปั์ว เฒาะ เจี๊ยน เย​ซู .
40026051	ม่าย เต้า เหธา เย​ซู เยียม วั้ว เญย เมี่ยน แปง นิ่น เญย หฑุ ด๊าว ธ้วด , ฮงะ ต้ม ไซ เมี่ยน เญย โน่ว , ไพ หฒุ โน่ว เญย เหยียด ปูง มน่อม ดุ๊ด มี่ง .
40026052	เย​ซู บั๋ว นิ่น บัว , “ เฒาะ เม่ย เญย หฑุ ด๊าว ทับ เจี๊ยน ไพ้ ม่าะ ! หาย เต้า หล่ง หฑุ ด๊าว , ฒู้ง อ๋อย หฒุ หลาย หฑุ ด๊าว ไต่ .
40026053	เม่ย ไม้ ฮิ้ว ไฟ ? เยีย ไฮ่ โท้ เยีย เญย เตีย , ดุ ตั้ง ฮนั้ง นิ่น ฯฒฯ พ้าย ฟิน-เมี่ยน แปง เก้า ธั้ม เหฒียบ เหญ่ย กวั้น ต้าย เถง เยีย .
40026054	มป่า , สี ก๊อง เยีย ฮนั้ง หน่าย โหฒว , สี่ ฮนั้ง หาย นอ ไฮ่ ธ้วด ต้าย ต๋อย กีง-โซว เฟี้ย หอบ หฒุ ธ้วด เญย หว่า ? ”
40026055	เย​ซู ฯฒฯ ก๊อง บั๋ว กั๊บ ฒุ้น เญย หฒวัง เมี่ยน , “ เม่ย บัว ปวัด เยีย ฮนั้ง หฒะ แปง หธีง ต้าย ต้อ เจี๊ยน หฑุ ด๊าว เหธา เดี๋ยง-ด๋น ต้าย เฒาะ เยีย ? เยีย ฮนอยๆ เฒว์ย เจี๊ยน หฒั่ง ทิน-ฮู่ง เญย เปย๊า หฌาว เมี่ยน , เม่ย บัว หย่า ไม้ เฒาะ .
40026056	มป่า น้าย เต๋ย เหยียด ฒู้ง สี่ ธ้วด ต้าย เหว่ย ปุน ต๋อย เหฑ่ง ฒิ่น ด่าง โต่ว หว่า เมี่ยน เฟี้ย เจี๊ยน กีง-โซว วั้ว เต๋ย หว่า . ” วั้ว หฒั่น ไซ-ก๋อ บัว ฯฒฯ กวั่ง เจี๊ยน เย​ซู , เปย๋า เหฑ่ง หมี่ อ๊ะ .
40026057	เฒาะ เย​ซู วั้ว เต๋ย เมี่ยน ต้อ นิ่น มี่ง เถา คา​ยา​ฟ้าด ต้ม ไซ เมี่ยน วั้ว . ม่าย หฌาว เล์ย เญย ฟิน-แซง เหธา เมี่ยน โก๋ กั๊บ ฒุ้น เยียม วั้ว .
40026058	ปี​เต กัน เจี๊ยน มี่ง มป่า เล่ย โก เต๋ย เญย , เถา ต้ม ไซ เมี่ยน เญย เปย๊า-เฮลน เปียะ หลาด กะญั์ว . นิ่น เหธา ฒั้ว เปย๊า เญย แปง เฒว์ย เจี๊ยน วั้ว , อ๋อย หมวัง ก๋า , น้าย เต๋ย สี่ ฮนั้ง หาย นอ .
40026059	ไซ เมี่ยน เปย๊ย เหธา กุ๊น สี่ หวุ่ย เญย หฒวัง เมี่ยน ล์อ จ๊า ฒอง-เหฒง โก๋ เย​ซู เหว่ย ปุน นิ่น หฒุ ไต๋ .
40026060	มป่า ไม้ กุ๊น ม่าย เมี่ยน ธั้ม ต้าย โหฒว จ๊า ฒอง-เหฒง , หย่า ล์อ ไม้ ตุ๊ หาย หญู่ง กอน-แป๋ง โก๋ นิ่น . โหฒว เกา , ม่าย อี เต้า ธ้วด ต้าย
40026061	ก๊อง , “ น้าย ล่าน เมี่ยน ก๊อง , ‘ เยีย ไฮ่ แธะ เหฑ่ง หฒั่ง ทิน-ฮู่ง เญย เปย๊า . ปัว ฮนอย กะญั์ว แอ๋ง กั้น เหธย เจี์ย ต้าย . ’ ”
40026062	ต้ม ไซ เมี่ยน ฯฒฯ โซ้ว เจี์ย ต้าย หน่าย เย​ซู , “ น้าย เต๋ย เมี่ยน ฮนั้ง น้าย นอ โก๋ เม่ย , เม่ย ไม้ เตา ไฟ ? ”
40026063	มป่า เย​ซู ไม้ โค โล . ต้ม ไซ เมี่ยน แอ๋ง บั๋ว เย​ซู , “ เยีย เฒี้ยง เจี๊ยน เหยียด ลิ์ว เฒี่ยง เญย ทิน-ฮู่ง หัด เม่ย ก๊อง หฒะ บั๋ว เยีย บัว , เม่ย หฒะเก้ง ทิน-ฮู่ง เญย ตอน , กี​ตู่ , เฒ์ย ไฟ ไม้ เฒ์ย ? ”
40026064	เย​ซู เตา , “ เซ ฮนั้ง เม่ย ก๊อง นอ . ” มป่า เยีย บั๋ว เม่ย บัว , ฆะฮ้า ฮี้ง เม่ย บัว อ๋อย ปวัด เยีย , ป้าม เมี่ยน เญย ตอน , เฒว์ย เจี๊ยน เน่น เจี๋ย เญย ทิน-ฮู่ง เญย บย่าว แหมง , หย่า เยียม วั้ว บ๋วน เหฌี่ย ต้าย . ”
40026065	ต้ม ไซ เมี่ยน ไฮ์ น้าย เต๋ย หว่า , ฯฒฯ เป๊ด นิ่น กั้น เญย ลุย หย่า ก๊อง , “ นิ่น คี ทิน-ฮู่ง ! บัว ไม้ หฒุ ล์อ หาย เต้า โหฒว ฒอง - เหฒง อ๊ะ . เม่ย บัว อี้ หฒั่น ฒู้ง ไฮ์ นิ่น คี ทิน-ฮู่ง .
40026066	เม่ย บัว ฮนั้ง หาย นอ ฮนั้ม ? ” นิ่น บัว เตา , “ นิ่น ต่อง อ๊ะ . หฒี่ ตุ๊ ไต่ อ๊ะ . ”
40026067	นิ่น บัว ฯฒฯ ทุ้ย ววม-ฑุ่ย แน้ด เย​ซู เญย เฮมียน หย่า หล่ง ปั์ว-จ้วน เบ๊าะ . ม่าย เต๋ย หล่ง ปั์ว-ฒ้าง ไบ๋ ,
40026068	หย่า ก๊อง , “ เม่ย หน่าย เต้า กี​ตู่ อ้า ! ไธ ก๋า ! บั๋ว เยีย บัว ม่าะ ! หาย เต้า เบ๊าะ เม่ย ? ”
40026069	ปี​เต เฒว์ย เจี๊ยน เปย๊า-เฮลน หลาด กะญั์ว วั้ว หฒั่น , ม่าย เต้า มเซียะ โปว ต้าย ก๊อง , “ เม่ย หย่า กัน วั้ว เต้า กา​ลิ​ลี เมี่ยน , เย​ซู , ไม้ เฒ์ย ? ”
40026070	มป่า ปี​เต ตอง เจี๊ยน หฒวัง เมี่ยน ไม้ เหญี่ยม . นิ่น ก๊อง , “ เยีย ไม้ ฮิ้ว ตุ๊ เม่ย ก๊อง หาย หญู่ง . ”
40026071	ก๊อง ลิ์ว , ปี​เต ฯฒฯ มี่ง เถา วั้ว หลาด แก้ง . แอ๋ง ม่าย เต้า มเซียะ โปว ปวัด นิ่น ฯฒฯ บั๋ว เยียม วั้ว กะเฮลน เญย เมี่ยน , “ น้าย เต้า เมี่ยน หย่า กัน นา​ซา​เล้ด มู้ง เญย เย​ซู แอ๋ . ”
40026072	ปี​เต แอ๋ง ไม้ เหญี่ยม . นิ่น ก๊อง , “ โด๊ว หาย หญู่ง หย่า โด๊ว ตุ๊ , เยีย ไม้ ฮิ้ว วั้ว ล่าน เมี่ยน . ”
40026073	เหยียด หฒั่น เจี๋ย , โซ้ว เจี๊ยน วั้ว กะเฮลน เญย เมี่ยน ต้าย ก๊อง ปี​เต , “ เฒ์ย เญย . เม่ย เก้ง เหยียด เต้า วั้ว เต๋ย เมี่ยน อ๊ะ . เม่ย ก๊อง หว่า เญย เฉีย ปุน เม่ย กั้น ปี๋ง ไม้ เบว์ย อ๊ะ . ”
40026074	ปี​เต ฯฒฯ แอ๋ง โด๊ว เจี์ย เหฒียว ก๊อง , “ เยีย หฒะเก้ง ! ไม้ ฮิ้ว ตุ๊ วั้ว ล่าน เมี่ยน . ” เลี่ยม เฒ่ย ไจ หฆาย อ๊ะ .
40026075	ปี​เต จั๋ง หฒุ เย​ซู ก๊อง เญย หว่า , “ ไจ ฒู้ง ไม้ แก้ง หฆาย , เม่ย ไม้ เหญี่ยม เยีย ปัว หฑุ่น . ” ปี​เต ฯฒฯ ธ้วด มี่ง เญี้ยม ตุ๊ โค้ว ไห่ .
40027001	ลู่ง ดอม เฑี้ยว , หฒวัง ไซ เมี่ยน เปย๊ย เหธา ยิว​ไท เมี่ยน เญย เมี่ยน โก๋ กั๊บ ฒุ้น ธ่าง ล่าง เหฒียง ฮนั้ง หาย นอ ไฮ่ ไต๋ เย​ซู .
40027002	นิ่น บัว ฯฒฯ โด้ เย​ซู , เคน มี่ง จิว ปุน โล​มา หฒูง , ปี​ล้าด .
40027003	หม่าย เย​ซู วั้ว เต้า ยู​ดาด ปวัด เย​ซู หฒุ ตี่ง ฒุ์ย วั้ว หฒั่น , นิ่น เฮญี้ยว มุน ไห่ แอ๋ง ต้อ วั้ว เต๋ย ฟ่า เหฒียบ นอม ฒิ่น ต้าย ถุย ปุน ไซ เมี่ยน เปย๊ย เหธา เมี่ยน โก๋ .
40027004	นิ่น ก๊อง , “ เยีย โหฒว ต่อง ฒุ์ย อ๊ะ , เหว่ย หฒุ เยีย หม่าย ไม้ ม่าย ฒุ์ย เญย เมี่ยน ปุน นิ่น หฒุ ไต่ . ” วั้ว เต๋ย เมี่ยน เตา , “ หน่าย ม่าย หาย หญู่ง ผาน เถา เยีย บัว ? น้าย เม่ย กั้น เญย สี่ อ๊ะ . ”
40027005	ยู​ดาด ฯฒฯ ฒอย วั้ว เต๋ย ญ่าน กวั่ง วั้ว หฒั่ง ทิน-ฮู่ง เญย เปย๊า กะญั์ว ธ้วด มี่ง , ฯฒฯ มี่ง ดิ๋ว จาง ไต่ หมี่ อ๊ะ .
40027006	ไซ เมี่ยน เปย๊ย เฑ์า น้าย เต๋ย ญ่าน ต้าย ก๊อง , “ น้าย เต๋ย ญ่าน เซ ม์าย แหม่ง ญ่าน ฯฒฯ ฮนั้ง กั๊วะ เจี๊ยน ฑย้าม นอ . เหธา เจี๊ยน หฒั่ง ทิน-ฮู่ง เญย เปย๊า วั้ว เต๋ย ญ่าน ตั๊บ เซ ต่อง เล์ย . ”
40027007	นิ่น บัว ฯฒฯ ธ่าง ล่าง ต้าย หล่ง น้าย เต๋ย ญ่าน ม์าย ฑง วั้ว เต้า นั้น เนีย หฒั่ง เญย เดา , โหฒว กั้น ฝีง เมี่ยน เญย โฒ้ว-เก้ม .
40027008	เหว่ย น้าย วั้ว ฑง เดา ม่าย บั๋ว เห่ว “ ม่าย ฑย้าม เญย เดา ” ต้าย เถา อี้ จ๋า ฮนอย .
40027009	น้าย เต๋ย สี่ ธ้วด ต้าย ต๋อย-ติ่ว โต่ว หว่า เมี่ยน , เย​เล​มี , ก๊อง เญย หว่า . เย​เล​มี ก๊อง , “ นิ่น บัว เฒาะ ฟ่า เหฒียบ นอม ฒิ่น , ต้ง อิ​สะ​ลา​เอน เมี่ยน เหว่ย นิ่น ตี่ง เญย จ๋า-ฒิ่น ,
40027010	หล่ง ม์าย นั้น เนีย หฒั่ง เญย เดา , ฮนั้ง เฒี้ยว บั๋ว เยีย โหฒว นอ . ”
40027011	วั้ว หฒั่น , เย​ซู เยียม ปี​ล้าด หฒูง เญย หฑะเฮมียน . ปี​ล้าด หน่าย นิ่น , “ เม่ย โหฒว ยิว​ไท เมี่ยน เญย ฮู่ง ? ” เย​ซู เตา , “ เฒ์ย เญย . เซ ฮนั้ง เม่ย ก๊อง นอ . ”
40027012	มป่า เมี่ยน โก๋ เหธา ไซ เมี่ยน เปย๊ย โก๋ นิ่น วั้ว หฒั่น , นิ่น ไม้ เตา หาย หญู่ง .
40027013	ปี​ล้าด ฯฒฯ หน่าย นิ่น , “ นิ่น บัว โก๋ เม่ย น้าย เต๋ย เหยียด ฒู้ง สี่ เม่ย ไม้ ไฮ์ ไฟ ? ”
40027014	มป่า เย​ซู เหยียด โจ๋ว หว่า ไม้ เตา นิ่น . ปี​ล้าด หฒะเก้ง บัวะ ฮ่อง ไห่ .
40027015	หฮญังๆ เถา เสีย แหม่ง ฒิบ , โล​มา หฒูง ม่าย เล์ย ปู๋ง เต้า หววน โล่ เญย เมี่ยน หฒิว หฒวัง เมี่ยน โท้ ปู๋ง หาย เต้า .
40027016	วั้ว หฒั่น ม่าย เต้า หฒุ หววน เจี๊ยน โล่ เญย ฒุ์ย - เมี่ยน บั๋ว เห่ว บา​ลับ​บัด . หาย เต้า หย่า ฮิ้ว ตุ๊ นิ่น เญย .
40027017	หฒวัง เมี่ยน กั๊บ ฒุ้น วั้ว หฒั่น , ปี​ล้าด หน่าย ก๋า นิ่น บัว , “ เม่ย บัว อ๋อย เยีย ปู๋ง หาย เต้า ? ปู๋ง บา​ลับ​บัด ไฟ ปู๋ง เย​ซู , ต้ง เมี่ยน เห่ว กี​ตู่ วั้ว เต้า ? ”
40027018	ปี​ล้าด ฮิ้ว ตุ๊ โหฒว โฮล วั้ว เต๋ย ยิว​ไท เมี่ยน เหมว่ย เจี๊ยะ เย​ซู หธีง ต้าย เฒาะ เย​ซู จิว ปุน นิ่น .
40027019	ปี​ล้าด เฒว์ย เจี๊ยน เซี้ยม ฒุ์ย เหว่ย วั้ว หฒั่น , นิ่น เญย เอ๊า ปุน หว่า มี่ง บั๋ว นิ่น , “ ไม้ ตู๋ง โหฒว หาย หญู่ง ปุน วั้ว ล่าน คู้ เมี่ยน เหว่ย หฒุ อะหฮมวัง เยีย เบ๋ยๆ เถา น้าย ล่าน เมี่ยน ฯฒฯ ไฮ์ เฮญี้ยว ไม้ หลง เหยียด เต๋ย . ”
40027020	ไซ เมี่ยน เปย๊ย เหธา เมี่ยน โก๋ ดั๊ว หฒวัง เมี่ยน โท้ ปี​ล้าด ปู๋ง บา​ลับ​บัด , ไต๋ เย​ซู กวั่ง .
40027021	ปี​ล้าด ฯฒฯ หน่าย หฒวัง เมี่ยน , “ น้าย เต๋ย อี เต้า , เม่ย บัว อ๋อย เยีย ปู๋ง หาย เต้า ? ” นิ่น บัว เตา , “ ปู๋ง บา​ลับ​บัด . ”
40027022	ปี​ล้าด ฯฒฯ หน่าย , “ วั้ว หญู่ง , เย​ซู , ต้ง เมี่ยน เห่ว กี​ตู่ วั้ว เต้า , เม่ย บัว อ๋อย เยีย ฮนั้ง หาย นอ โหฒว ? ” นิ่น บัว เหยียด ฒู้ง เตา , “ เฒาะ นิ่น ตีง เจี๊ยน เหฒียบ หฑั่ง จ๋า ! ”
40027023	ปี​ล้าด แอ๋ง หน่าย นิ่น บัว , “ วั้ว หญู่ง , นิ่น โหฒว ต่อง หาย หญู่ง ฒุ์ย ? ” หฒวัง เมี่ยน จา เห่ว เก้า บุย , “ เฒาะ นิ่น ตีง เจี๊ยน เหฒียบ หฑั่ง จ๋า ม่าะ ! ”
40027024	ปี​ล้าด ปวัด นิ่น ก๊อง เจี๊ยน มี่ง หย่า ไม้ ลั่ม หล่ง , ฒู้ง กั้ม เหฑีย หฒวัง เมี่ยน อ๋อย หลุ่น เหฑ่ง . นิ่น ฯฒฯ เฒาะ ววม ตอง เจี๊ยน หฒวัง เมี่ยน หฑาว ปั์ว หย่า ก๊อง , “ น้าย เต้า เมี่ยน หฒุ ไต่ เซ ไม้ ผาน เถา เยีย . น้าย เหยียด ฒู้ง ด๊อด หฒุ เม่ย บัว กั้น อ๊ะ . ”
40027025	หฒวัง เมี่ยน ต้ง โจ๋ว หว่า เตา , “ น้าย เต้า เมี่ยน ไต่ , เหลี่ยว ธ้วด นิ่น เญย ฑย้าม , โย่ว เยีย บัว เหธา เยีย บัว กั้น เญย ฟุน-ฟะ ดาม-ตอง . ”
40027026	ปี​ล้าด ฯฒฯ ปู๋ง บา​ลับ​บัด ปุน นิ่น บัว . มป่า เย​ซู , นิ่น ปุน หฒุ ปย๊า-ปิน เบ๊าะ ลิ์ว , จิว ปุน แปง ต้อ มี่ง ตีง เหฒียบ หฑั่ง จ๋า .
40027027	ปี​ล้าด หฒูง เญย แปง แอ๋ง ต้อ เย​ซู เปียะ หฒูง เญย ติ่น กะญั์ว . วั้ว กวั้น แปง เหยียด ฒู้ง ฯฒฯ มี่ง เว่ย เจี๊ยน นิ่น .
40027028	นิ่น บัว ไจ๊ ฆอย เย​ซู เญย ลุย-โหว แอ๋ง เฒาะ เต๋ย ลุย-ด๊าว-ซิ เถง นิ่น ปุ๋ย เจี๊ยน ,
40027029	หย่า หล่ง ฌิ้ม ธิ นอม ฮู่ง นี้ง ด๋ง เจี๊ยน นิ่น เญย มฆ้อง . นิ่น บัว แอ๋ง เฒาะ หลัวะ ติ แกว๊ง ปุน นิ่น เญย บย่าว เจี๊ยะ ปั์ว นั้น เจี๊ยน , แอ๋ง เกว่ย เหฌี่ย นิ่น เญย หฑะเฮมียน กวัด โตะ จั๊ด นิ่น , หย่า ก๊อง , “ ยิว​ไท เมี่ยน เญย ฮู่ง อ้า ! เฒี่ยง ตุ๊ หม่าน ฝุย อ๊ะ ! ”
40027030	นิ่น บัว แอ๋ง ทุ้ย ววม-ฑุ่ย แน้ด นิ่น , เฒาะ วั้ว ติ้ว หลัวะ ติ แกว๊ง เบ๊าะ นิ่น เญย มฆ้อง .
40027031	กวัด โตะ จั๊ด ลิ์ว , นิ่น บัว ฯฒฯ ไจ๊ ฆอย ลุย-ด๊าว-ซิ , แอ๋ง เฒาะ นิ่น กั้น เญย ลุย เถง นิ่น ฒุ เจี๊ยน ฯฒฯ ต้อ นิ่น มี่ง ตีง เหฒียบ หฑั่ง จ๋า .
40027032	นิ่น บัว ธ้วด มี่ง วั้ว หฒั่น , ปวั้ง หฒุ เต้า ไซ​ลีน เมี่ยน , บั๋ว เห่ว ซี​โมน . แปง ฯฒฯ อ๊าบ ซี​โมน ดาม เย​ซู เญย เหฒียบ หฑั่ง จ๋า .
40027033	นิ่น บัว มี่ง เถา นอม ต๋อง , บั๋ว เห่ว โกน​โก​ทา , เอ๋ย เล์ย เซ มฆ้อง-เคาะ ต๋อง .
40027034	เถา วั้ว นิ่น บัว เฒาะ อะหงุ่น ติ๊ว เผว เจี๊ยน อิม เญย กะน้าย ปุน เย​ซู ฮบ . มป่า เย​ซู เสย ลิ์ว , ฯฒฯ ไม้ ฮบ .
40027035	นิ่น บัว เฒาะ เย​ซู ตีง เจี๊ยน เหฒียบ หฑั่ง จ๋า , แอ๋ง เฒาะ นิ่น เญย ลุย-โหว ต้าย โด๊ว หมั่ง เหว่ย ปุน ฆอย .
40027036	ฆะฮ้า นิ่น บัว เฒว์ย เจี๊ยน วั้ว ฒั้ว หมั่ง เจี๊ยน นิ่น .
40027037	เยียม เย​ซู เญย มฆ้อง กู้ หงว่าย นิ่น บัว เฟี้ย เจี๊ยน โก๋ นิ่น วั้ว เต๋ย หว่า . หว่า ก๊อง , “ น้าย เซ ยิว​ไท เมี่ยน เญย ฮู่ง , เย​ซู . ”
40027038	นิ่น บัว แอ๋ง ตีง อี เต้า หฒะ แปง เยียม เย​ซู เญย กะเฮลน . ม่าย เต้า เยียม บย่าว แหมง . ม่าย เต้า เยียม หฒาย แหมง .
40027039	เจี๋ย เจ๊า เญย เมี่ยน คี นิ่น , หฮวัง เจี๊ยน มฆ้อง ก๊อง ,
40027040	“ อ๊า , เม่ย อ๋อย แธะ หฒั่ง ทิน-ฮู่ง เญย เปย๊า , ฆะฮ้า ปัว ฮนอย แอ๋ง กั้น เหธย เจี์ย ต้าย นี ! เหฌียว เม่ย กั้น อ๊ะ . สี ก๊อง เม่ย โหฒว ทิน-ฮู่ง เญย ตอน , เหฌี่ย เหฒียบ หฑั่ง จ๋า ต้าย ม่าะ ! ”
40027041	ไซ เมี่ยน เปย๊ย เหธา หฌาว เล์ย เญย ฟิน-แซง เหธา เมี่ยน โก๋ ฟี่ ฮนั้ง เญย จั๊ด นิ่น .
40027042	นิ่น บัว ก๊อง , “ นิ่น เหฌียว ตุ๊ เมี่ยน มป่า ไม้ ไฮ่ เหฌียว นิ่น กั้น เอาะ ! นิ่น โหฒว อิ​สะ​ลา​เอน เมี่ยน เญย ฮู่ง ! สี ก๊อง นิ่น อี้ หฒั่น เยียม เหฒียบ หฑั่ง จ๋า เหฌี่ย ต้าย , เยีย บัว ฯฒฯ เสียน นิ่น อ๊ะ .
40027043	นิ่น เขา ทิน-ฮู่ง หย่า ก๊อง นิ่น โหฒว ทิน-ฮู่ง เญย ตอน . วั้ว หญู่ง , บัว หมั่ง ก๋า ทิน-ฮู่ง อี้ หฒั่น หฒะเก้ง อ๋อย เหฌียว นิ่น ไฟ ไม้ เหฌียว . ”
40027044	เลี่ยม ตีง นิ่น เญย กะเฮลน วั้ว เต๋ย หฒะ แปง ฟี่ ฮนั้ง เญย ก๊อง คี นิ่น .
40027045	ลู่ง เหฒียง อ๋าน เญย เฒี่ยง โห่ , วั้ว นอม เต่ย-ปูง หฮมวัง เหฑ่ง เถา เหฌี่ย อ๋าน ปัว นอม เฒี่ยง โห่ .
40027046	เล่ย ไม้ โก เหฌี่ย อ๋าน ปัว นอม เฒี่ยง โห่ , เย​ซู เห่ว เฉีย โฮล เญย ก๊อง , “ เอ​ลี , เอ​ลี , ลา​มา​ซา​บัก​ทา​นี ! ” เอ๋ย เล์ย เซ , “ เยีย เญย ทิน-ฮู่ง อ้า ! เยีย เญย ทิน-ฮู่ง ! เม่ย เหว่ย หาย ติ่ว กวั่ง เยีย ? ”
40027047	ม่าย เต๋ย โซ้ว เจี๊ยน วั้ว เญย เมี่ยน ไฮ์ นิ่น ก๊อง น้าย เต๋ย หว่า ฯฒฯ ก๊อง , “ โอ๊ , นิ่น เห่ว เอ​ลี​ยา . ”
40027048	ม่าย เต้า เยียม วั้ว เญย เมี่ยน เลี่ยม เฒ่ย ถิว มี่ง เฒาะ ไล-เหฑย-ซ้อด เหฒียม อะหงุ่น ติ๊ว-ซุย ต้าย , หล่ง หลัวะ ติ แกว๊ง ป๊ะ เจี๊ยน ธุ้น ปุน เย​ซู ฮบ .
40027049	มป่า ม่าย เต๋ย เยียม วั้ว เญย เมี่ยน ก๊อง , “ บัว ฒั้ว หมั่ง ก๋า , เอ​ลี​ยา เก้ง ต้าย เหฌียว นิ่น เญย ไฟ ? ”
40027050	เย​ซู แอ๋ง เห่ว หฑุ่น บุย เญย ลิ์ว , ฯฒฯ ตั๋ง เฉีย หมี่ อ๊ะ .
40027051	เยียม หฒั่ง ทิน-ฮู่ง เญย เปย๊า กะญั์ว วั้ว คว้าย แบะ แก้ง เดีย เยียม กู้ หงว่าย บ๋าย ตอง กะเดี๊ย , โหฒว อี แหมง หมี่ อ๊ะ . เดา หย่า ต์ง , หละเปย๊ย หย่า บ๋าย เหฑ่ง .
40027052	จั๋น-ไต่ โฒ้ว หย่า ฆอย หมี่ อ๊ะ . ทิน-ฮู่ง เญย ธีง-เหฑ่ง แปะ ฝีง , ต้ง ไต่ มี่ง วั้ว เต๋ย , ม่าย ธั้ม เญย นั่ง ต้าย
40027053	ธ้วด โฒ้ว มี่ง . เย​ซู นั่ง ต้าย วั้ว หฒั่น , วั้ว เต๋ย เมี่ยน เปียะ วั้ว นอม ธีง-เหฑ่ง เญย ฒี่ง , เย​ลู​ซา​เลม . ม่าย เมี่ยน ธั้ม เญย ตุ๊ ปวัด นิ่น บัว .
40027054	ฒั้ว เย​ซู วั้ว เต้า แปง-เปย๊ย เหธา นิ่น เญย แปง ปวัด เดา ต์ง หย่า ปวัด หญู่งๆ สี่ ธ้วด , แฮะ นิ่น บัว กั้ม เหฑีย ไห่ . นิ่น บัว ก๊อง , “ น้าย เต้า หฒะเก้ง ทิน-ฮู่ง เญย ตอน อ๊ะ . ”
40027055	เยียม กา​ลิ​ลี กัน เจี๊ยน เย​ซู ต้าย ฟู-สู นิ่น วั้ว เต๋ย มเซียะ ตอน ธั้ม เญย หย่า เยียม วั้ว โก เต๋ย เญย หมั่ง .
40027056	วั้ว เต๋ย มเซียะ ตอน ม่าย เต้า มัก​ดา​ลา มู้ง เญย มา​ลี​ยา , ม่าย ยา​กอบ เหธา โย​เซ้บ เญย มา มา​ลี​ยา , หย่า ม่าย เส​เบ​ดี เญย อี เต้า ตอน เญย มา .
40027057	ลู่ง ม์าน-หฮมวัง อ๊ะ , ม่าย เต้า เยียม อา​ลิ​มา​เทีย มู้ง เญย ปุ๊ด-ฒ่อย เมี่ยน , บั๋ว เห่ว โย​เซ้บ , ต้าย เถา . นิ่น หย่า โหฒว เย​ซู เญย ไซ-ก๋อ .
40027058	โย​เซ้บ มี่ง ล์อ ปี​ล้าด , โท้ เย​ซู เญย เซย . ปี​ล้าด ฯฒฯ ฆอย ฑุ่ย จิว เย​ซู เญย เซย ปุน โย​เซ้บ .
40027059	โย​เซ้บ ฯฒฯ หล่ง เซียง-ล่าม่า เดีย เปว เจี๊ยน เย​ซู เญย เซย ,
40027060	ต้อ มี่ง หฒัง เซียง-หละเปย๊ย-โฒ้ว . น้าย นอม โฒ้ว โย​เซ้บ โธะ โหะ หฒุ ต้าย เลี่ยว นิ่น กั้น หล่ง . หฒัง ลิ์ว , นิ่น ทุย คว้าย ต้ม หละเปย๊ย แบะ เจี๊ยน โฒ้ว-แก้ง , ฯฒฯ มี่ง หมี่ อ๊ะ .
40027061	มัก​ดา​ลา มู้ง เญย มา​ลี​ยา แอ๋ง เหธา กั้น เต้า มา​ลี​ยา เฒว์ย วั้ว , เฮมียน ฮวิน มี่ง โฒ้ว วั้ว ปูง .
40027062	ตะเหญ่ย ฮนอย , เซ เถา ตี้ง กง ฮนอย , ไซ เมี่ยน เปย๊ย เหธา ฟา​ลิ​สี เมี่ยน มี่ง ล์อ ปี​ล้าด ,
40027063	หย่า ก๊อง , “ ต้ม ก๋อ อ่า , เยีย บัว จั๋ง หฒุ ฒิ่น ด่าง ดั๊ว เมี่ยน วั้ว เต้า โล้ ไม้ แก้ง ไต่ วั้ว หฒั่น นิ่น ก๊อง , ‘ ฆะฮ้า ปัว ฮนอย เยีย แอ๋ง นั่ง ต้าย . ’
40027064	ฮนั้ง หน่าย , โท้ ต้ม ก๋อ เหฌี่ย หลี่ง พ้าย แปง มี่ง หลงๆ ฒั้ว เจี๊ยน โฒ้ว เถา ตะฟาม ฮนอย . เหฑีย นิ่น เญย ไซ-ก๋อ ไฮ่ มี่ง หนิ่ม เซย . ฆะฮ้า ไฮ่ บั๋ว หฒวัง เมี่ยน , ‘ นิ่น ไต่ มี่ง แอ๋ง นั่ง ต้าย อ๊ะ . ’ สี ก๊อง ฮนั้ง หน่าย , ก๊อง-แปะ น้าย หฑุ่น เก้า หว่าย ฒิ่น ด่าง วั้ว หฑุ่น อ๊ะ . ”
40027065	ปี​ล้าด บั๋ว นิ่น บัว , “ วั้ว หญู่ง , กุ๊น ต้อ แปง มี่ง เอย เม่ย บัว ไฮ่ โหฒว เญย หลงๆ เญย ฒั้ว เจี๊ยน โฒ้ว ม่าะ ! ”
40027066	นิ่น บัว ฯฒฯ มี่ง ฆ้าบ เจี๊ยน เหยียน โฒ้ว-แก้ง , หย่า ปุน แปง หลงๆ เญย ฒั้ว เจี๊ยน .
40028001	เจี๋ย ลิ์ว ตี้ง กง ฮนอย , เปียะ วั้ว นอม เล์ย-ป๋าย เญย ตะเยี้ยด ฮนอย , ลู่ง อ๊า ลั่ม เต๋ย ฌัง , มัก​ดา​ลา มู้ง วั้ว เต้า มา​ลี​ยา , แอ๋ง เหธา กั้น เต้า มา​ลี​ยา มี่ง หมั่ง โฒ้ว .
40028002	เลี่ยม เฒ่ย เดา ต์ง เสย เญย . ม่าย เต้า เฒี้ยว เญย ฟิน-เมี่ยน เหฌี่ย ต้าย ทุย ฆอย แบะ โฒ้ว-แก้ง วั้ว คว้าย หละเปย๊ย , ฯฒฯ เฒว์ย เจี๊ยน วั้ว คว้าย หละเปย๊ย กู้ หงว่าย .
40028003	ปวัด นิ่น เญย ฝัง เฒ้ย ฮนั้ง บะหลี่ง นอ ฌัง . ลุย-โหว บ๊บ แปะ เญย , ฮนั้ง ซอง นอ .
40028004	ฒั้ว โฒ้ว เญย แปง เก้ง ! กั้ม เหฑีย ไห่ , ซิน หฒิน เหฑ่ง ฯฒฯ คีง วั้ว เดา มี่ง , ฮนั้ง ไต่ หมี่ อ๊ะ นอ .
40028005	ฟิน-เมี่ยน ก๊อง บั๋ว วั้ว เต๋ย มเซียะ ตอน , “ ไม้ ตู๋ง กั้ม เหฑีย โอ่ . เยีย ฮิ้ว ตุ๊ เม่ย บัว ล์อ ต้ง หฒุ ตีง เหฒียบ หฑั่ง จ๋า ไต่ วั้ว เต้า เย​ซู .
40028006	มป่า นิ่น ไม้ เยียม น้าย . นิ่น เอย นิ่น กั้น ก๊อง เญย หว่า นั่ง ต้าย อ๊ะ . ต้าย หมั่ง เมี่ยน อัน นิ่น วั้ว นอม ต๋อง ม่าะ !
40028007	หมั่ง ลิ์ว , ก๊าน มี่ง บั๋ว นิ่น เญย ไซ-ก๋อ , ‘ นิ่น นั่ง ต้าย อ๊ะ . นิ่น มี่ง กา​ลิ​ลี ด่าง เม่ย บัว . มี่ง เถา วั้ว เม่ย บัว ฯฒฯ ตุ๊ ปวัด นิ่น อ๊ะ . ’ จั๋ง เจี๊ยน เยีย บั๋ว ลิ์ว เม่ย บัว น้าย เต๋ย หว่า โอ่ . ”
40028008	วั้ว เต๋ย มเซียะ ตอน เยียม วั้ว โฒ้ว ฯฒฯ ฮวางๆ ฒางๆ เญย ถิว มี่ง บั๋ว ไซ-ก๋อ . นิ่น บัว ไฮ์ กั้ม เหฑีย เญย โหย่ว ไฮ์ เฌียน-โย่ว ไห่ .
40028009	ถิว เจี๊ยน มี่ง เกา , เย​ซู เลี่ยม เฒ่ย ต้าย ปวั้ง นิ่น บัว หย่า ก๊อง , “ แป้ง ออน เญย ซ่าะ ? ” วั้ว เต๋ย มเซียะ ตอน ฯฒฯ มี่ง นั้น เจี๊ยน เย​ซู เญย เหฒา หย่า ป๋าย นิ่น .
40028010	เย​ซู บั๋ว นิ่น บัว , “ เม่ย บัว ไม้ ตู๋ง กั้ม เหฑีย . มี่ง บั๋ว เยีย เญย ก๋อ-โย์ว มี่ง กา​ลิ​ลี แซ้ง โอ่ . เยียม วั้ว นิ่น บัว ฯฒฯ ตุ๊ ปวัด เยีย . ”
40028011	วั้ว เต๋ย มเซียะ ตอน กัน เจี๊ยน เจ๊า มี่ง วั้ว หฒั่น , ม่าย เต๋ย ฒั้ว โฒ้ว เญย แปง แอ๋ง หฑวน วั้ว ฒี่ง บั๋ว ไซ เมี่ยน เปย๊ย นิ่น บัว ปวัด ธ้วด ต้าย เญย หญู่งๆ สี่ .
40028012	ไซ เมี่ยน เปย๊ย เหธา เมี่ยน โก๋ กั๊บ ฒุ้น ธ่าง ล่าง . ธ่าง ล่าง ลิ์ว , ฯฒฯ เฒาะ ญ่าน ธั้ม เญย ฑุ์ย ปุน แปง
40028013	หย่า ก๊อง , “ เม่ย บัว อ๋อย หฒุ ก๊อง , ‘ ลู่ง ม์วน หฒั่น เม่ย บัว มฌ่อม มี่ง , นิ่น เญย ไซ-ก๋อ ต้าย หนิ่ม เย​ซู เญย เซย หมี่ อ๊ะ . ’
40028014	สี ก๊อง น้าย เต๋ย สี่ ซีง เถา ปี​ล้าด หฒูง เญย มน่อม เยีย บัว ฯฒฯ เถง เม่ย บัว ไจ๊ . เม่ย บัว กุ๊น ปู๋ง เฮญี้ยว . ”
40028015	แปง ฒิบ วั้ว เต๋ย ญ่าน หย่า เอย เจี๊ยน ไซ เมี่ยน เปย๊ย เหธา เมี่ยน โก๋ เญย หว่า โหฒว . น้าย เต๋ย เจ๊า-โหล่ว เถา อี้ หฒั่น ยิว​ไท เมี่ยน หธ่อ ก๊อง เจี๊ยน เยียม เญย .
40028016	วั้ว เต๋ย เหฒียบ เยี้ยด เต้า ไซ-ก๋อ มี่ง กา​ลิ​ลี แซ้ง , เถา เย​ซู เห่ว นิ่น บัว มี่ง วั้ว นอม บง .
40028017	เยี้ยด ปวัด เย​ซู นิ่น บัว ฯฒฯ เกว่ย เหฌี่ย ป๋าย นิ่น . มป่า ม่าย เต๋ย หธ่อ เฮญี้ยว ไม้ ตี่ง .
40028018	เย​ซู ต้าย ฟัด เต๋ย บั๋ว นิ่น บัว , “ เยียม ลู่ง เยียม เดา เญย เหยียด ฒู้ง หัด ม์า ทิน-ฮู่ง จิว ปุน เยีย หมี่ อ๊ะ .
40028019	เหว่ย น้าย , เม่ย บัว อ๋อย หฒุ มี่ง หฌาว หม่าน ฝีง เมี่ยน โหฒว เยีย เญย ไซ-ก๋อ . อ๋อย หฒุ เต๊ง เตีย , ตอน เหธา สีง ลี่ง เญย บั๋ว เถง นิ่น บัว เจี๋ย ววม เญย เล์ย ,
40028020	หย่า หฌาว นิ่น บัว เอย เหฑ่ง เยีย บั๋ว เม่ย บัว โหฒว เญย หญู่งๆ . จั๋ง เจี๊ยน โอ่ . เยีย เหยียด ลิ์ว เหธา เม่ย บัว เยียม เถา ป้าม เกน เญย เซ้ด เมว์ย . ”
41001001	ทิน-ฮู่ง เญย ตอน , เย​ซู กี​ตู่ , เญย คู้ เฝียน ฮนั้ง น้าย เจี์ย กอน .
41001002	โต่ว หว่า เมี่ยน , อิ​สะ​ยา , เฟี้ย เจี๊ยน , “ ทิน-ฮู่ง ก๊อง , ‘ หมั่ง ม่าะ ! เยีย อ๋อย พ้าย เยีย เญย โต่ว เฝียน เมี่ยน มี่ง ด่าง หลิ่ว เล์ย เม่ย เญย เจ๊า . ’ ”
41001003	“ ม่าย ล่าน เมี่ยน เยียม เต่ย-ปูง-ฮวาง เห่ว เจี๊ยน ก๊อง , ‘ อ๋อย หฒุ หลิ่ว เล์ย เฒี้ยว เญย เจ๊า . นิ่น เญย เจ๊า อ๋อย หฒุ คอย หฒะ เญย . ’ ”
41001004	โย​ฮัน ต้าย เยียม เต่ย-ปูง-ฮวาง เถง เมี่ยน เจี๋ย ววม เญย เล์ย หย่า ฒุ่น โต์ ก๊อง , “ อ๋อย หฒุ ก๊อย เฮญี้ยว กวั่ง ฒุ์ย , เจี๋ย ววม เญย เล์ย , ทิน-ฮู่ง ฯฒฯ กวั่ง เม่ย บัว เญย ฒุ์ย . ”
41001005	เยียม ยู​เดีย เต่ย เหธา เย​ลู​ซา​เลม ฒี่ง เญย เมี่ยน ธั้ม ธ้วด มี่ง หมวัง โย​ฮัน . นิ่น บัว เหญี่ยม นิ่น บัว เญย ฒุ์ย , โย​ฮัน ฯฒฯ เยียม วั้ว จอ​แดน ด้าย เถง นิ่น บัว เจี๋ย ววม เญย เล์ย .
41001006	โย​ฮัน ฒุ เญย ลุย-โหว หล่ง ล่อ ท่อ เปยย ดั๊ด ต้าย , หย่า หล่ง ด๊บ-ฮลาง ไซ เจี๊ยน จ๊าย . นิ่น หญั่น เญย กะน้าย เซ จ๊บ-เหญ่ย เหธา หล่ม เญย เมว์ย-ต้อง .
41001007	นิ่น ฒุ่น บั๋ว เมี่ยน , “ เยีย ต้าย ด่าง , ม่าย เต้า ฆะฮ้า ต้าย . วั้ว เต้า เก้า โฮล เยีย . เยีย เลี่ยม ไม้ ผุย โด๊ะ เหฌี่ย เถง นิ่น ไจ๊ เฮ่ ฮลาง .
41001008	เยีย หล่ง ววม เถง เม่ย บัว เจี๋ย เล์ย , มป่า นิ่น อ๋อย หล่ง สีง ลี่ง เถง เม่ย บัว เจี๋ย เล์ย . ”
41001009	ต๋อย วั้ว เต๋ย ฮนอย-เหญียะ , เย​ซู เยียม กา​ลิ​ลี แซ้ง เญย นา​ซา​เล้ด มู้ง มี่ง โย​ฮัน วั้ว . โย​ฮัน ฯฒฯ เยียม วั้ว จอ​แดน ด้าย เถง นิ่น เจี๋ย ววม เญย เล์ย .
41001010	เย​ซู เยียม ววม เยี้ยด ธ้วด ต้าย วั้ว หฒั่น , นิ่น ปวัด ลู่ง ฆอย หย่า ปวัด สีง ลี่ง ฮนั้ง เหนาะ โฆ นอ เหฌี่ย ต้าย หฑบ เจี๊ยน นิ่น .
41001011	ม่าย เฉีย เยียม กู้ หงว่าย ลู่ง ก๊อง , “ เม่ย เซ เยีย เญย ตอน - ฮนั้ม . เยีย หฒะเก้ง อะเฮน้ย ไห่ เม่ย . ”
41001012	สีง ลี่ง เลี่ยม เฒ่ย พ้าย เย​ซู มี่ง วั้ว เต่ย-ปูง-ฮวาง .
41001013	นิ่น ฯฒฯ เยียม วั้ว เฝย เหฒียบ ฮนอย หฒุ ซา​ตาน เสย . นิ่น เหธา เฮยี่ย ฒ่อย เยียม วั้ว , หย่า ม่าย ฟิน-เมี่ยน ต้าย หลิ่ว เล์ย นิ่น .
41001014	โย​ฮัน หฒุ หววน เจี๊ยน โล่ , ฆะฮ้า เย​ซู มี่ง กา​ลิ​ลี แซ้ง ฒุ่น ทิน-ฮู่ง เญย คู้ เฝียน .
41001015	นิ่น ก๊อง , “ เฒี่ยง โห่ เถา อ๊ะ . ทิน-ฮู่ง โหฒว เฒี้ยว กุ๊น เมี่ยน เญย ฮนอย ฟัด อ๊ะ . เม่ย บัว อ๋อย หฒุ ก๊อย เฮญี้ยว กวั่ง ฒุ์ย เสียน คู้ เฝียน . ”
41001016	เย​ซู ยั่ง เจ๊า กัน เจี๊ยน กา​ลิ​ลี ค้อย-ตอน เฮลน มี่ง วั้ว หฒั่น , ปวัด อี เต้า เฒาะ เบย์า เญย เมี่ยน , ซี​โมน เหธา นิ่น เญย โย์ว อัน​ดา​ลู , เยียม วั้ว ค้อย ป์อง เบย์า .
41001017	เย​ซู บั๋ว นิ่น บัว , “ เม่ย บัว ต้าย กัน เยีย โอ่ . เยีย อ๋อย หฌาว เม่ย บัว ล์อ เมี่ยน ฮนั้ง อี้ หฒั่น เม่ย บัว ล์อ เบย์า นอ . ”
41001018	นิ่น บัว เลี่ยม เฒ่ย กวั่ง นิ่น บัว เญย มู์ง , กัน เจี๊ยน เย​ซู มี่ง อ๊ะ .
41001019	เย​ซู เจี๋ย มี่ง เต๋ย แอ๋ง ปวัด เส​เบ​ดี เญย อี เต้า ตอน , ยา​กอบ เหธา โย​ฮัน . น้าย เต๋ย อี มั์ว เหธา นิ่น บัว เญย เตีย เยียม วั้ว ฑั้ง หลิ่ว เล์ย มู์ง .
41001020	เย​ซู เลี่ยม เฒ่ย เห่ว นิ่น บัว ต้าย , นิ่น บัว ฯฒฯ กวั่ง เจี๊ยน นิ่น บัว เญย เตีย เหธา กง-เมี่ยน เยียม วั้ว ฑั้ง , กัน เย​ซู มี่ง หมี่ อ๊ะ .
41001021	เย​ซู เหธา นิ่น เญย ไซ-ก๋อ มี่ง เถา คา​เป​นา​อุม มู้ง . เถา ตี้ง กง ฮนอย , เย​ซู มี่ง วั้ว หวุ่ย ต้อง หฌาว เมี่ยน .
41001022	หฒวัง เมี่ยน บัวะ ฮ่อง ไห่ , เหว่ย หฒุ นิ่น หฌาว เญย หว่า ม่าย หัด ม์า . นิ่น หฌาว ไม้ ฮนั้ง หฌาว เล์ย เญย ฟิน-แซง .
41001023	วั้ว หฒั่น , เลี่ยม เฒ่ย ม่าย เต้า หฒุ เฮยี่ย ไกว๊ เมี้ยน มัวะ เญย เมี่ยน เปียะ นิ่น บัว เญย หวุ่ย ต้อง เหน่าๆ เญย ก๊อง ,
41001024	“ นา​ซา​เล้ด มู้ง เญย เย​ซู อ้า ! เม่ย ม่าย หาย หญู่ง เกวน หฒุ เยีย บัว ? เม่ย ต้าย น้าย อ๋อย เหมียด เหฑ่ง เยีย บัว ? เม่ย หาย เต้า เยีย ฮิ้ว เญย . เม่ย เซ ทิน-ฮู่ง เญย วั้ว เต้า ธีง-เหฑ่ง เมี่ยน . ”
41001025	เย​ซู หัด วั้ว เต้า เมี้ยน , “ ไม้ ตู๋ง โค โล . ธ้วด น้าย เต้า เมี่ยน เญย ซิน ต้าย ม่าะ ! ”
41001026	วั้ว เต้า เฮยี่ย ไกว๊ เมี้ยน ปุน วั้ว เต้า เมี่ยน ดัดๆ เญย เธียว , ง้าวๆ เญย เห่ว เจี๊ยน ธ้วด หมี่ อ๊ะ .
41001027	หฒวัง เมี่ยน บัวะ ฮ่อง ไห่ , ล่าน ฯฒฯ หน่าย ล่าน , “ น้าย หาย หญู่ง เอ้าะ ? เซียง-หฌาว เญย เล์ย ไฟ นี ? น้าย ล่าน เมี่ยน ม่าย หัด ม์า หัด เฮยี่ย ไกว๊ เมี้ยน , เมี้ยน หย่า หมวัง นิ่น เญย หว่า . ”
41001028	เย​ซู เญย เม่ง เต้า ฯฒฯ เซี้ยบๆ เญย ซีง ก๋อม กา​ลิ​ลี แซ้ง .
41001029	เย​ซู บัว ธ้วด หวุ่ย ต้อง วั้ว หฒั่น , แปง หฒะ เญย มี่ง ซี​โมน เหธา อัน​ดา​ลู เญย เปย๊า . ยา​กอบ เหธา โย​ฮัน หย่า มี่ง เญย .
41001030	ซี​โมน เญย มา-เตี๊ย ปุ๊ด แป่ง , ซิน จอม เญย , เปว๋ย เจี๊ยน โหธว . เย​ซู เยี้ยด เถา , เมี่ยน ฯฒฯ ก๊อง แป่ง บั๋ว นิ่น .
41001031	เย​ซู ฯฒฯ เปียะ มี่ง นั้น เจี๊ยน แป่ง เมี่ยน เญย ปั์ว , เคน เจี์ย ซิน ต้าย . ซิน เฒียง หน่าย ล่าง หมี่ อ๊ะ . นิ่น หย่า ฟู-สู เย​ซู บัว .
41001032	ต้ง หน่าย ฮนอย บะฮนอย ม้วด , เหฑียม-ย่าง เญย เฒี่ยง โห่ , เมี่ยน ต้อ เหยียด ฒู้ง ปุ๊ด แป่ง เหธา หฒุ เมี้ยน มัวะ เญย เมี่ยน มี่ง เย​ซู วั้ว .
41001033	มู้ง เญย หฒวัง เมี่ยน ต้าย กั๊บ ฒุ้น วั้ว แก้ง ด่าง .
41001034	เย​ซู ฯฒฯ หฒ่อ หลง เมี่ยน ธั้ม เญย หญู่งๆ แป่ง , หย่า หฒุ่น ธ้วด ธั้ม-เต้า เมี้ยน . นิ่น หย่า ไม้ ปุน เมี้ยน ก๊อง หาย หญู่ง เหว่ย หฒุ เมี้ยน ฮิ้ว ตุ๊ นิ่น ต้ง หาย เต้า .
41001035	ตะเหญ่ย ดอม เฑี้ยว เญย , ลู่ง ฒู้ง ไม้ แก้ง ฌัง , เย​ซู เจี์ย ซิน ธ้วด มี่ง เล่ง เญย ต๋อง , เยียม วั้ว เต๋า เก๋า .
41001036	ซี​โมน เหธา เจี๊ยน นิ่น เญย ต่อย ธ้วด มี่ง ล์อ .
41001037	ล์อ ปวัด , นิ่น บัว ก๊อง , “ หฒวัง เมี่ยน หาย เต้า หย่า ล์อ เม่ย . ”
41001038	เย​ซู บั๋ว นิ่น บัว , “ บัว อ๋อย หฒุ มี่ง ฮวีง หฑวน น้าย เต๋ย ล์าง เหว่ย หฒุ เยีย หย่า อ๋อย หฒุ เยียม วั้ว เต๋ย ต๋อง ฒุ่น โต์ . เยีย ต้าย เซ เหว่ย ฮนั้ง น้าย นอ โหฒว . ”
41001039	เย​ซู ฯฒฯ มี่ง ก๋อม กา​ลิ​ลี แซ้ง , เยียม นิ่น บัว เญย หวุ่ย ต้อง ฒุ่น โต์ , หย่า หฒุ่น เมี้ยน ธ้วด เมี่ยน เญย ซิน .
41001040	ม่าย เต้า ปุ๊ด ก้ม ฮู้ แป่ง เญย เมี่ยน ต้าย เกว่ย เหฌี่ย เย​ซู เญย หฑะเฮมียน โท้ นิ่น เถง . นิ่น ก๊อง , “ สี ก๊อง เม่ย อ๋อย นอ , เม่ย ไฮ่ หฒ่อ หลง เยีย เญย แป่ง . ”
41001041	เย​ซู ไฮ์ ค้อ-เลี่ยน ไห่ ฯฒฯ ซูง ปั์ว มาน เจี๊ยน นิ่น หย่า ก๊อง , “ เยีย อ๋อย หฒ่อ เญย . เม่ย หลง ต้าย ม่าะ ! ”
41001042	วั้ว เต้า เมี่ยน เญย แป่ง เลี่ยม เฒ่ย ถุย , นิ่น ฯฒฯ หลง เหฑ่ง หมี่ อ๊ะ .
41001043	เย​ซู จา หว่า เฮนี้ย เญย , เห่ว นิ่น หฑวน อ๊ะ .
41001044	นิ่น ก๊อง , “ น้าย เต๋ย สี่ ธิน-หม่าน ไม้ ตู๋ง บั๋ว หาย เต้า โอ่ . แปง หฒะ เญย มี่ง ไซ เมี่ยน วั้ว ปุน นิ่น ฒ่า หมั่ง . หมั่ง ลิ์ว , อ๋อย หฒุ เอย โม​เซ เฟี้ย เญย เล์ย ต้อ แซง-คู้ มี่ง เหฒี่ย ปุน ทิน-ฮู่ง เหว่ย สา เม่ย เญย หวุย , โหฒว ฒอง-เหฒง ปุน หฒวัง เมี่ยน ฮิ้ว ตุ๊ เม่ย เญย แป่ง หลง เหฑ่ง . ”
41001045	มป่า วั้ว เต้า เมี่ยน มี่ง เถา หาย , ชะ ก๊อง น้าย เต๋ย เจ๊า-โหล่ว . นิ่น ก๊อง ธั้ม ไห่ , เย​ซู หธีง ต้าย ไม้ ไฮ่ ตอง หฒวัง เปียะ หาย นอม มู้ง . นิ่น อ๋อย หฒุ เยียม ฒี่ง กะเหญี่ย เล่ง เญย ต๋อง , มป่า หธ่อ ม่าย ฟาม-ปูง เฝย โหล่ว เญย เมี่ยน ต้าย ล์อ นิ่น .
41002001	เจี๋ย ลิ์ว อี เหฒีย ฮนอย , เย​ซู แอ๋ง หฑวน คา​เป​นา​อุม มู้ง . หฒวัง เมี่ยน ไฮ์ ก๊อง เย​ซู เยียม เปย๊า เญย .
41002002	เมี่ยน ธั้ม ! ไห่ กั๊บ ฒุ้น ต้าย ฯฒฯ ปวั๊ง เปย๊า เหฑ่ง . เลี่ยม แก้ง ด่าง หย่า ไม้ ม่าย ต๋อง ขูง . เย​ซู ฒุ่น โต์ ปุน หฒวัง เมี่ยน หมวัง วั้ว หฒั่น ,
41002003	ม่าย เปยย เต้า เมี่ยน แกง เต้า ปุ๊ด แป่ง-ไบ เมี่ยน ต้าย ล์อ เย​ซู .
41002004	มป่า เมี่ยน ธั้ม ไห่ , ไม้ หน่อย ตุ๊ แป่ง เมี่ยน เถา เย​ซู เญย หฑะเฮมียน . นิ่น บัว ฯฒฯ แธะ ทง เปย๊า-ง่อ ต๋อย เหฒียง เย​ซู เยียม วั้ว นอม ต๋อง กู้ หงว่าย . แธะ ทง มี่ง , นิ่น บัว ฯฒฯ เฒาะ แป่ง เมี่ยน เปว๋ย เจี๊ยน จิ่ว ปู๋ง เหฌี่ย .
41002005	เย​ซู ปวัด น้าย เต๋ย เมี่ยน เสียน ตุ๊ หลง , นิ่น ฯฒฯ บั๋ว ปุ๊ด แป่ง-ไบ เมี่ยน , “ ตอน อ่า , เม่ย เญย ฒุ์ย ตุ๊ กวั่ง ลิ์ว อ๊ะ . ”
41002006	ม่าย เต๋ย หฌาว เล์ย เญย ฟิน-แซง เฒว์ย เจี๊ยน วั้ว , เยียม เฮญี้ยว ฮนั้ม ,
41002007	“ น้าย เต้า เมี่ยน ฝู่ง ฮนั้ง น้าย นอ ก๊อง แล่ ? นิ่น ขูง ก๊อง คี ทิน-ฮู่ง ฮนั้ง . ธ้วด ลิ์ว ทิน-ฮู่ง , ไม้ ม่าย หาย เต้า กวั่ง ตุ๊ เมี่ยน เญย ฒุ์ย . ”
41002008	เย​ซู เลี่ยม เฒ่ย ฮิ้ว ตุ๊ นิ่น บัว ฮนั้ง หาย นอ ฮนั้ม , นิ่น ฯฒฯ บั๋ว นิ่น บัว , “ เม่ย บัว เญย เฮญี้ยว เหว่ย หาย ติ่ว ฮนั้ง น้าย นอ ฮนั้ม ?
41002009	บั๋ว แป่ง-ไบ เมี่ยน , ‘ เม่ย เญย ฒุ์ย ตุ๊ กวั่ง ลิ์ว อ๊ะ . ’ ไฟ ‘ เจี์ย ซิน ต้าย , ต้อ เจี๊ยน เม่ย เญย จิ่ว มี่ง อ๊ะ . ’ น้าย เต๋ย อี โจ๋ว หว่า , หาย โจ๋ว เก้า เห่ ตุ๊ ก๊อง ?
41002010	มป่า เยีย อ๋อย ปุน เม่ย บัว ฮิ้ว ตุ๊ เยีย , ป้าม เมี่ยน เญย ตอน , เยียม น้าย ป้าม เกน ม่าย หัด ม์า กวั่ง ฒุ์ย . ” นิ่น ฯฒฯ บั๋ว หน่าย เต้า ปุ๊ด แป่ง-ไบ เญย เมี่ยน ,
41002011	“ เยีย บั๋ว เม่ย , เจี์ย ซิน ต้าย , ต้อ เจี๊ยน เม่ย เญย จิ่ว หฑวน เปย๊า อ๊ะ . ”
41002012	หฒวัง เมี่ยน หมั่ง เจี๊ยน วั้ว หฒั่น , น้าย เต้า เมี่ยน เลี่ยม เฒ่ย เจี์ย ซิน ต้าย ต้อ เจี๊ยน นิ่น เญย จิ่ว ธ้วด หมี่ อ๊ะ . นิ่น บัว เหยียด ฒู้ง บัวะ ฮ่อง ไห่ ฯฒฯ เธง ทิน-ฮู่ง . นิ่น บัว ก๊อง , “ เยีย บัว เก้ง ! ไม้ ปวัด เจี๋ย น้าย หญู่ง สี่ . ”
41002013	เย​ซู แอ๋ง ธ้วด มี่ง วั้ว กา​ลิ​ลี ค้อย-ตอน เฮลน . ม่าย เมี่ยน ธั้ม เญย มี่ง นิ่น วั้ว , เย​ซู ฯฒฯ หฌาว นิ่น บัว .
41002014	เย​ซู แอ๋ง เจี๋ย มี่ง เต๋ย , ปวัด เต้า เซียว โฑว เมี่ยน , เซ อัน​เฟ​อัด เญย ตอน , เล​วี , เฒว์ย เจี๊ยน วั้ว เซียว โฑว หฒ่าม ฯฒฯ ก๊อง บั๋ว นิ่น , “ ต้าย กัน เยีย โอ่ . ” เล​วี ฯฒฯ เจี์ย ซิน กัน เจี๊ยน เย​ซู มี่ง อ๊ะ .
41002015	เย​ซู เยียม เล​วี เญย เปย๊า หญั่น หฮนาง วั้ว หฒั่น , ม่าย เถง โล​มา ฮู่ง จา เซียว โฑว เญย เมี่ยน เหธา เม่ง เต้า หว่าย เญย เมี่ยน ธั้ม เญย กัน เย​ซู . ม่าย เต๋ย น้าย เต๋ย เมี่ยน หย่า ต้าย เหธา เย​ซู เหธา นิ่น เญย ไซ-ก๋อ บัว จวั่ง เตี้ย หญั่น หฮนาง .
41002016	ม่าย เต๋ย ฟิน-แซง , ต้ง ฟา​ลิ​สี วั้ว เจ๊า เมี่ยน , ปวัด เย​ซู เหธา เม่ง เต้า หว่าย เหธา เซียว โฑว เญย เมี่ยน จวั่ง เตี้ย หญั่น หฮนาง . นิ่น บัว ฯฒฯ หน่าย นิ่น เญย ไซ-ก๋อ , “ นิ่น เหว่ย หาย ติ่ว เหธา เซียว โฑว เญย เมี่ยน เหธา เม่ง เต้า หว่าย เญย เมี่ยน หญั่น หฮนาง ? ”
41002017	เย​ซู ไฮ์ นิ่น บัว ฮนั้ง น้าย นอ ก๊อง , นิ่น ฯฒฯ เตา , “ หวั่ง เสียง เญย เมี่ยน ไม้ เฉียม หฒุ เดีย-ไซ . ขูง ปุ๊ด-แป่ง เมี่ยน ฮนั้ง เฉียม หฒุ เดีย-ไซ . เยีย ไม้ เฒ์ย ต้าย เห่ว คู้ เมี่ยน . เยีย ต้าย เห่ว เม่ง เต้า หว่าย เญย เมี่ยน . ”
41002018	ม่าย หฑุ่น เถง เมี่ยน เจี๋ย ววม เญย เล์ย วั้ว เต้า โย​ฮัน เญย ไซ-ก๋อ เหธา ฟา​ลิ​สี เมี่ยน เฒย ไม้ หญั่น หาย หญู่ง . ม่าย เต๋ย เมี่ยน ต้าย หน่าย เย​ซู , “ เถง เมี่ยน เจี๋ย ววม เญย เล์ย วั้ว เต้า โย​ฮัน เหธา ฟา​ลิ​สี เมี่ยน เญย ไซ-ก๋อ เฒย ไม้ หญั่น หาย หญู่ง . เม่ย เญย ไซ-ก๋อ เหว่ย หาย ติ่ว ไม้ เฒย ? ”
41002019	เย​ซู เตา , “ เซียง-ล่าง หธ่อ เยียม เจี๊ยน ธีง-จา-ยิ่น เญย เฒี่ยง โห่ , เซียง-ล่าง เญย แคะ เมี่ยน ไฮ่ เฒย ไม้ หญั่น หาย หญู่ง ไฟ ? ตะฟ่าน เซียง-ล่าง หธ่อ เหธา นิ่น บัว เยียม , แคะ เมี่ยน ฯฒฯ ไม้ เฒย อ๊ะ .
41002020	มป่า ฮนอย-เหญียะ อ๋อย เถา , เซียง-ล่าง หฒุ ต้อ มี่ง หมี่ อ๊ะ . เถา วั้ว หฒั่น แคะ เมี่ยน หธีง ต้าย เฒย ไม้ หญั่น หาย หญู่ง .
41002021	“ ไม้ ม่าย หาย เต้า หล่ง เซียง-เดีย เบี๊ย โล์-ลุย . หล่ง เซียง-เดีย นอ , เซียง-เดีย ไฮ่ โซะ , เป๊ด โล์-เดีย ปุน เบี๊ย เญย ต๋อง จา ฮู้ โฮล .
41002022	หย่า ไม้ ม่าย หาย เต้า เฒาะ เซียง-อะหงุ่น ติ๊ว ตั๊บ โล์-ด๊บ-บัวะ . ตั๊บ โล์-บัวะ นอ , ติ๊ว ไฮ่ หฒูง ด๊บ-บัวะ บ๋าย , เฒียง หน่าย ธ้วด เหฑ่ง . บัวะ หย่า ฮู้ หมี่ อ๊ะ . เซียง-อะหงุ่น ติ๊ว อ๋อย หฒุ ตั๊บ เซียง-ด๊บ-บัวะ . ”
41002023	ม่าย นอม ตี้ง กง ฮนอย , เย​ซู เจี๋ย เมี่ยน เญย เบย้า เด่ย . กัน เจ๊า มี่ง วั้ว หฒั่น , นิ่น เญย ไซ-ก๋อ เนี้ยด เบย้า ต๊อ .
41002024	ฟา​ลิ​สี เมี่ยน ฯฒฯ บั๋ว เย​ซู , “ หมั่ง ก๋า , เอย บัว เญย เล์ย , ตี้ง กง ฮนอย ไม้ หอบ หฒุ ฮนั้ง น้าย นอ โหฒว . เม่ย เญย ไซ-ก๋อ เหว่ย หาย ติ่ว โหฒว ? ”
41002025	เย​ซู เตา , “ เม่ย บัว ไม้ โตะ เจี๋ย น้าย เต๋ย เจ๊า ไฟ ? ดา​วิด ฮู่ง เหธา กัน นิ่น วั้ว เต๋ย เมี่ยน เฮญี้ยว เซีย , เฉียม หฒุ หญั่น เญย เฒี่ยง โห่ , นิ่น บัว ฮนั้ง หาย นอ โหฒว ?
41002026	ต้ง อา​บี​ยา​ทา โหฒว ต้ม ไซ เมี่ยน เญย เฒี่ยง โห่ , ดา​วิด เปียะ หฒั่ง ทิน-ฮู่ง เญย ด๊บ-ลิ่ว เฒาะ เก๋ง ทิน-ฮู่ง เญย ฌั้ว หญั่น . ขูง ไซ เมี่ยน กั้น ม่าย เล์ย หญั่น ฮนั้ง . มป่า ดา​วิด หญั่น หย่า ปุน กัน นิ่น วั้ว เต๋ย เมี่ยน เหธา เจี๊ยน หญั่น . ”
41002027	เย​ซู บั๋ว นิ่น บัว , “ ทิน-ฮู่ง เหลียบ ตี้ง กง ฮนอย ต้าย เถง เมี่ยน , ไม้ เฒ์ย เหฒย เมี่ยน ต้าย เหว่ย ตี้ง กง ฮนอย .
41002028	เหว่ย น้าย , เยีย , ป้าม เมี่ยน เญย ตอน , โหฒว ตี้ง กง ฮนอย เญย เฒี้ยว . ”
41003001	ม่าย หฑุ่น เย​ซู แอ๋ง เปียะ หวุ่ย ต้อง . เยียม วั้ว ม่าย เต้า มจั่ง ตอน ม่าย เจี๊ยะ ปั์ว หว่าย เญย .
41003002	ม่าย เต๋ย เมี่ยน อ๋อย ล์อ เจ๊า โก๋ เย​ซู , นิ่น บัว ฯฒฯ เธี่ยน หมั่ง เจี๊ยน หมั่ง ก๋า , นิ่น หล่ง ตี้ง กง ฮนอย หฒ่อ วั้ว เต้า เมี่ยน เญย ปั์ว ไฟ ?
41003003	เย​ซู บั๋ว ปั์ว หว่าย วั้ว เต้า เมี่ยน , “ เม่ย ต้าย น้าย หฑะเฮมียน แหมง โอ่ . ”
41003004	นิ่น ฯฒฯ หน่าย หฒวัง เมี่ยน , “ เอย บัว เญย เล์ย , ตี้ง กง ฮนอย บัว ไฮ่ โหฒว หาย หญู่ง ? ไฮ่ โหฒว หลง ไฟ โหฒว หว่าย , เหฌียว แหม่ง ไฟ ห่อย แหม่ง ? ” มป่า นิ่น บัว ไม้ โค โล .
41003005	เย​ซู เฉีย เจี์ย ไห่ , ฮวิน น้าย ปูง , ฮวิน วั้ว ปูง , หมั่ง นิ่น บัว . นิ่น หย่า เฑ่า ไห่ เหว่ย หฒุ ปวัด นิ่น บัว เฮญี้ยว ปะหละ แหง่ง ไห่ . นิ่น แอ๋ง บั๋ว ปั์ว หว่าย วั้ว เต้า เมี่ยน , “ ซูง เม่ย เญย ปั์ว ธ้วด ต้าย ม่าะ ! ” ซูง ธ้วด ต้าย , ปั์ว ฯฒฯ หลง เหฑ่ง หมี่ อ๊ะ .
41003006	ฟา​ลิ​สี เมี่ยน ฯฒฯ เยียม หวุ่ย ต้อง ธ้วด มี่ง เหธา เต๋ย กัน เฮ​โล้ด ฮู่ง วั้ว เจ๊า เมี่ยน ธ่าง ล่าง ฮนั้ง หาย นอ ไฮ่ ไต๋ เย​ซู .
41003007	เย​ซู เหธา นิ่น เญย ไซ-ก๋อ เยียม วั้ว นอม ต๋อง แอ๋ง ธ้วด มี่ง เถา กา​ลิ​ลี ค้อย-ตอน เฮลน . เมี่ยน ธั้ม เญย กัน เจี๊ยน มี่ง . ม่าย เต๋ย เยียม กา​ลิ​ลี แซ้ง ต้าย . ม่าย เต๋ย เยียม ยู​เดีย แซ้ง ,
41003008	ม่าย เต๋ย เยียม เย​ลู​ซา​เลม ฒี่ง , ม่าย เต๋ย เยียม อิ​ดู​เม​อา แซ้ง , ม่าย เต๋ย เยียม จอ​แดน ด้าย เญย ตง ปูง แหมง , ม่าย เต๋ย เยียม ไท​ละ เหธา ไซ​ดอน ฒี่ง ต้าย . น้าย เต๋ย เมี่ยน ต้าย ล์อ เย​ซู เหว่ย หฒุ นิ่น บัว ไฮ์ ก๊อง นิ่น โหฒว เญย สี่ .
41003009	เมี่ยน หฒะเก้ง ! ธั้ม ไห่ , เย​ซู ฯฒฯ บั๋ว นิ่น เญย ไซ-ก๋อ หลิ่ว เล์ย เหฒียง เหยียด โผว ฑั้ง-ตอน ต้าย บู้ง เจี๊ยน ฒิบ นิ่น . เฑ่า เหย หฒวัง เมี่ยน ไฮ่ เบ๋ง หฒุ นิ่น .
41003010	เหว่ย หฒุ นิ่น หฒ่อ เมี่ยน ธั้ม เญย แป่ง หลง , ม่าย แป่ง เญย เมี่ยน หาย เต้า หย่า อ๋อย เบ๋ง เจี๊ยน มี่ง ฮลัว เย​ซู .
41003011	หฒุ เมี้ยน มัวะ เญย เมี่ยน หาย หฒั่น ปวัด เย​ซู ฯฒฯ บ๊าบ เหฌี่ย เย​ซู เญย หฑะเฮมียน เห่ว เจี๊ยน ก๊อง , “ เม่ย ต้ง ทิน-ฮู่ง เญย ตอน อ๊ะ . ”
41003012	เย​ซู หัด เมี้ยน ธิน-หม่าน ไม้ ตู๋ง ก๊อง นิ่น ต้ง หาย เต้า .
41003013	เจี๋ย ต้าย เย​ซู ฝาว วั้ว เจี๋ย บง , หย่า เห่ว ต้ง นิ่น อ๋อย หล่ง เญย เมี่ยน ต้าย ล์อ นิ่น . นิ่น บัว ฯฒฯ ต้าย เถา นิ่น วั้ว .
41003014	เย​ซู กิ๊น ธ้วด เหฒียบ เหญ่ย ล่าน เมี่ยน หย่า เห่ว นิ่น บัว โหฒว กง-โฒ่ . นิ่น บั๋ว นิ่น บัว , “ เยีย กิ๊น เม่ย บัว ต้าย เหธา เยีย เยียม หย่า อ๋อย พ้าย เม่ย บัว มี่ง ฒุ่น โต์ ,
41003015	หย่า ปุน เม่ย บัว ม่าย หัด ม์า หฒุ่น เมี้ยน ธ้วด . ”
41003016	เย​ซู กิ๊น วั้ว เต๋ย เหฒียบ เหญ่ย ล่าน เซ ซี​โมน , ( เย​ซู แอ๋ง เถง นิ่น ธ้วด นอม บั๋ว เห่ว ปี​เต , )
41003017	แอ๋ง ม่าย เส​เบ​ดี เญย อี เต้า ตอน , ยา​กอบ เหธา โย​ฮัน , ( เย​ซู เถง น้าย เต๋ย อี มั์ว ธ้วด บั๋ว เห่ว โบ​อา​เน​เย , เอ๋ย เล์ย เซ บะอง เญย ตอน . )
41003018	แอ๋ง ม่าย อัน​ดา​ลู , ฟี​ลิบ , บา​โท​โล​มิว , มัด​ทาย , โท​มัด , อัน​เฟ​อัด เญย ตอน , ยา​กอบ , ทัด​เด​อัด , ฮนั้ม กั๊วะ หฒั่ง วั้ว เต้า ซี​โมน ,
41003019	เหธา หม่าย เย​ซู วั้ว เต้า ยู​ดาด อิ​สะ​คา​ลิ​โอด .
41003020	เย​ซู ฯฒฯ เปียะ นอม เปย๊า หมี่ อ๊ะ . เมี่ยน ธั้ม ไห่ แอ๋ง กั๊บ ฒุ้น ต้าย . เย​ซู เหธา นิ่น เญย ไซ-ก๋อ เลี่ยม ไม้ ม่าย เฒี่ยง โห่ หญั่น หฮนาง .
41003021	เย​ซู เญย เปย๊า ฒง เมี่ยน ไฮ์ น้าย เต๋ย สี่ , นิ่น บัว ฯฒฯ ธ้วด มี่ง อ๋อย เฒาะ นิ่น , เหว่ย หฒุ เมี่ยน ก๊อง , “ นิ่น ไม้ ฑัง อ๊ะ . ”
41003022	ม่าย เต๋ย เยียม เย​ลู​ซา​เลม ฒี่ง ต้าย เญย หฌาว เล์ย เญย ฟิน-แซง ก๊อง , “ นิ่น หฒุ เบ​เอน​เซ​บูน เมี้ยน มัวะ ฮนั้ง . น้าย เต้า เมี้ยน เญย ฮู่ง ปุน นิ่น ม่าย หลี่ง หฒุ่น เมี้ยน ธ้วด . ”
41003023	เย​ซู ฯฒฯ เห่ว นิ่น บัว ต้าย นิ่น วั้ว หย่า หล่ง หว่า-เป๊ย เหธา นิ่น บัว ก๊อง . นิ่น ก๊อง , “ ซา​ตาน ฮนั้ง หาย นอ ไฮ่ หฒุ่น ซา​ตาน กั้น ธ้วด ?
41003024	สี ก๊อง ม่าย นอม กั๊วะ ปุน ฆอย โหฒว เหฒีย เจ๊า , กั้น เญย กั๊วะ หฒั่ง เมี่ยน เหธา กั้น เญย กั๊วะ หฒั่ง เมี่ยน เบ๊าะ จ๋า , วั้ว นอม กั๊วะ ฯฒฯ ป่าย หมี่ อ๊ะ .
41003025	สี ก๊อง เหยียด เปย๊า เมี่ยน ปุน ฆอย , ไม้ ต้ง เฮญี้ยว , น้าย เต้า เหธา วั้ว เต้า เบ๊าะ จ๋า , จา-ตี้ง ฯฒฯ ป่าย เหฑ่ง .
41003026	ฮนั้ง หน่าย , สี ก๊อง ซา​ตาน เญย กั๊วะ ปุน ฆอย โหฒว เหฒีย กวั้น , น้าย กวั้น เหธา วั้ว กวั้น เบ๊าะ จ๋า , นิ่น เญย กั๊วะ ฯฒฯ ป่าย หมี่ อ๊ะ .
41003027	“ ไม้ ม่าย หาย เต้า ไฮ่ เปียะ เมี่ยน เฮ้น เมี่ยน เญย เปย๊า ธ้าง นิ่น เญย กะน้าย . อ๋อย หฒุ โด้ เจี๊ยน วั้ว เต้า เมี่ยน เฮ้น เมี่ยน ด่าง หธีง ต้าย ไฮ่ ธ้าง ตุ๊ นิ่น เญย กะน้าย .
41003028	“ เยีย บั๋ว เฒียน เม่ย บัว , ป้าม เมี่ยน ป์าม เญย เหยียด ฒู้ง ฒุ์ย เหธา ก๊อง คี เญย เหยียด ฒู้ง หว่า , ทิน-ฮู่ง ไฮ่ กวั่ง เหฑ่ง .
41003029	มป่า หาย เต้า ก๊อง คี สีง ลี่ง , ทิน-ฮู่ง เหยียด ลิ์ว ไม้ กวั่ง วั้ว เต้า เญย ฒุ์ย , เหว่ย หฒุ นิ่น ป์าม เญย ฒุ์ย เซ นิ่น กั้น อ๋อย หฒุ เหยียด ลิ์ว ดาม-ตอง . ”
41003030	( เย​ซู ฮนั้ง น้าย นอ ก๊อง เหว่ย หฒุ ม่าย เต๋ย เมี่ยน ก๊อง , “ นิ่น หฒุ เฮยี่ย ไกว๊ เมี้ยน มัวะ นิ่น . ” )
41003031	เย​ซู เญย มา เหธา นิ่น เญย โย์ว บัว ต้าย เถา , โซ้ว เจี๊ยน กะเหญี่ย แหมง บั๋ว เมี่ยน เปียะ มี่ง เห่ว เย​ซู .
41003032	เมี่ยน ธั้ม เญย เฒว์ย ฮวีง ก๋อม เย​ซู , นิ่น บัว ฯฒฯ บั๋ว นิ่น , “ ฟิน-แซง อ่า , เม่ย เญย มา เหธา เม่ย เญย โย์ว บัว เยียม กะเหญี่ย ล์อ เม่ย . ”
41003033	เย​ซู เตา , “ หาย เต้า โหฒว เยีย เญย มา , โหฒว เยีย เญย มั์ว-ต่อย ? ”
41003034	นิ่น หมั่ง เฒว์ย ฮวีง ก๋อม นิ่น วั้ว เต๋ย เมี่ยน หย่า ก๊อง , “ หมั่ง ม่าะ ! น้าย เต๋ย เมี่ยน เซ เยีย เญย มา เหธา เยีย เญย มั์ว-ต่อย .
41003035	หาย เต้า โหฒว เอย ทิน-ฮู่ง เญย เอ๋ย , วั้ว เต้า โหฒว เยีย เญย มั์ว-ต่อย หย่า โหฒว เยีย เญย มา . ”
41004001	แอ๋ง ม่าย หฑุ่น เย​ซู เยียม กา​ลิ​ลี ค้อย-ตอน เฮลน เจี์ย กอน หฌาว เมี่ยน . เมี่ยน ธั้ม ! ไห่ เว่ย เจี๊ยน นิ่น , นิ่น ฯฒฯ เปียะ โผว ฑั้ง เฒว์ย เจี๊ยน , แฑง เจี๋ย มี่ง เต๋ย . หฒวัง เมี่ยน เยียม วั้ว เบี๋ยน .
41004002	นิ่น หล่ง หว่า-เป๊ย หฌาว ธั้ม-หญู่ง นิ่น บัว . หฌาว วั้ว หฒั่น นิ่น ก๊อง ,
41004003	“ หมวัง โอ่ , ม่าย ล่าน เมี่ยน ธ้วด มี่ง ฮ์า ญิม .
41004004	ฮ์า เญย เฒี่ยง โห่ , ม่าย เต๋ย ญิม ด๊อด หฒุ เจ๊า . เหนาะ ต้าย หญั่น เหฑ่ง หมี่ อ๊ะ .
41004005	ม่าย เต๋ย ญิม ด๊อด หฒุ หละเปย๊ย-หล่ม , ไม้ ม่าย เนีย ธั้ม เญย ต๋อง . เนีย ไม้ โฮ์ , ญิม ฯฒฯ กุ ญ่า เซี้ยบ .
41004006	หญุด ธ้วด ต้าย โตะ ฯฒฯ พุย เหญา เหฑ่ง เหว่ย หฒุ ฑู่ง ไม้ โด .
41004007	ม่าย เต๋ย ญิม ด๊อด หฒุ ฌิ้ม-หล่ม . ฌิ้ม โฮล ต้าย บย์อง เจี๊ยน , ไม้ ไฮ่ เฒี่ยง ญิม .
41004008	ม่าย เต๋ย ญิม ด๊อด หฒุ เดา-หลง , ธ้วด ต้าย เฒี่ยง ตุ๊ กิ๊ด . ม่าย เต๋ย เหยียด โก๊ว ตุ๊ ฟ่า เหฒียบ โก๊ว , ม่าย เต๋ย ตุ๊ หลัวะ เหฒียบ โก๊ว , ม่าย เต๋ย ตุ๊ เหยียด แป๊ะ โก๊ว . ”
41004009	เย​ซู หย่า ก๊อง , “ หาย เต้า ม่าย มน่อม อ๋อย หฒุ แปง มน่อม หมวัง หลง . ”
41004010	หฒวัง เมี่ยน หฑวน เหฑ่ง , วั้ว เต๋ย เหฒียบ เหญ่ย เต้า ไซ-ก๋อ เหธา เต๋ย กัน เย​ซู เญย เมี่ยน โท้ เย​ซู พ้อ เม่ง วั้ว ติ้ว หว่า-เป๊ย เญย เอ๋ย เล์ย .
41004011	เย​ซู เตา , “ ทิน-ฮู่ง โหฒว เฒี้ยว กุ๊น เมี่ยน วั้ว เต๋ย เกม เจี๊ยน เญย สี่ ทิน-ฮู่ง ปุน เม่ย บัว ฮิ้ว หมี่ อ๊ะ . มป่า กะเหญี่ย เญย เมี่ยน ขูง ไฮ์ น้าย เต๋ย เหยียด ฒู้ง สี่ เป๋น หว่า-เป๊ย ฮนั้ง .
41004012	เหว่ย น้าย , ‘ นิ่น บัว ด่ง หาย หมั่ง หย่า หมั่ง ไม้ ปวัด , ด่ง หาย หมวัง หย่า หมวัง ไม้ เปียะ เฮญี้ยว . สี ก๊อง นิ่น บัว เม่ง แปะ นอ , เหฑีย นิ่น บัว ไฮ่ ก๊อย เฮญี้ยว ล์อ ทิน-ฮู่ง . ทิน-ฮู่ง ฯฒฯ กวั่ง นิ่น บัว เญย ฒุ์ย . ’ ”
41004013	เย​ซู แอ๋ง หน่าย นิ่น บัว , “ เม่ย บัว ไม้ เม่ง แปะ น้าย ติ้ว หว่า-เป๊ย ไฟ ? วั้ว หญู่ง , เม่ย บัว ฮนั้ง หาย นอ ไฮ่ เม่ง แปะ กั้น ติ้ว ?
41004014	ฮ์า ญิม เญย เมี่ยน ฮ์า เญย ญิม เซ ทิน-ฮู่ง เญย คู้ เฝียน .
41004015	ม่าย เต๋ย เมี่ยน เซ ฮนั้ง ด๊อด หฒุ เจ๊า วั้ว เต๋ย ญิม นอ . เมี่ยน ไฮ์ ลิ์ว คู้ เฝียน , ซา​ตาน เลี่ยม เฒ่ย ต้าย เฒาะ เยียม เฮญี้ยว วั้ว เต๋ย คู้ เฝียน ธ้วด หมี่ อ๊ะ .
41004016	แอ๋ง ม่าย เต๋ย เมี่ยน เซ ฮนั้ง ด๊อด หฒุ หละเปย๊ย-หล่ม เญย ญิม . เยี้ยด ไฮ์ ทิน-ฮู่ง เญย คู้ เฝียน ฯฒฯ อะเฮน้ย ฒิบ .
41004017	มป่า เซ ฮนั้ง คู้ เฝียน เหฌี่ย ฑู่ง ไม้ โด , เสียน ไม้ เล่า . นิ่น บัว หลาย คู้ เฝียน ปวั้ง หฒุ สี่ ไฟ หฒุ เมี่ยน โหฒว โตะ , นิ่น บัว ฯฒฯ ธ้วด หมี่ อ๊ะ .
41004018	ม่าย เต๋ย เมี่ยน หย่า ฮนั้ง ฮ์า ด๊อด หฒุ ฌิ้ม-หล่ม วั้ว เต๋ย ญิม . นิ่น บัว ไฮ์ ทิน-ฮู่ง เญย หว่า ,
41004019	มป่า หลาย เสย หฒั่ง เญย เจ๊า ขวน เฮญี้ยว ไฟ หลาย ฮนั้ม ฒิ่น ญ่าน , ไฟ หลาย เม้า อ๋อย ตุ๊ หญู่งๆ กะน้าย , บย์อง เจี๊ยน ทิน-ฮู่ง เญย หว่า , ญิม ฯฒฯ ไม้ ไฮ่ เจ้า อ๊ะ .
41004020	มป่า ม่าย เต๋ย เมี่ยน ฮนั้ง ด๊อด หฒุ เดา-หลง วั้ว เต๋ย ญิม . นิ่น บัว ไฮ์ ทิน-ฮู่ง เญย หว่า ฯฒฯ ฒิบ ต้าย , หย่า เฒี่ยง ตุ๊ กิ๊ด . ม่าย เต๋ย เหยียด โก๊ว ตุ๊ ฟ่า เหฒียบ โก๊ว , ม่าย เต๋ย ตุ๊ หลัวะ เหฒียบ โก๊ว , ม่าย เต๋ย ตุ๊ เหยียด แป๊ะ โก๊ว . ”
41004021	เย​ซู แอ๋ง บั๋ว นิ่น บัว , “ ม่าย หาย เต้า เตี๊ยม เหฒียะ ตัง เฒาะ ท้ง ฆบ เจี๊ยน ไฟ ตน โหธว-เดี๊ย ? นิ่น ไม้ เฒ์ย เฒาะ ตัง ตน เจี๊ยน ตัง เญย ป้าย ไฟ ?
41004022	ไม้ กุ๊น ม่าย หาย หญู่ง ปี๋ง เจี๊ยน มป่า อ๋อย ธ้วด ต้าย . ไม้ กุ๊น ม่าย หาย หญู่ง เกม เจี๊ยน มป่า อ๋อย บย๋าง ย่าง ธ้วด ต้าย .
41004023	หาย เต้า ม่าย มน่อม อ๋อย หฒุ แปง มน่อม หมวัง หลง โอ่ . ”
41004024	นิ่น หย่า บั๋ว นิ่น บัว , “ เม่ย บัว อ๋อย หฒุ หล่ง เฮญี้ยว หมวัง หลง . เม่ย บัว หล่ง หาย หญู่ง ฮลาว ปุน เมี่ยน , ทิน-ฮู่ง หย่า หล่ง วั้ว หญู่ง ฮลาว ปุน เม่ย บัว , ฒู้ง จา เก้า ธั้ม เต๋ย .
41004025	เหว่ย หฒุ หาย เต้า ม่าย เญย , นิ่น อ๋อย จา ตุ๊ เก้า ธั้ม . หาย เต้า ไม้ ม่าย , เลี่ยม นิ่น ม่าย ติ๊ เตียน , ฒู้ง อ๋อย หฒุ เฒาะ มี่ง . ”
41004026	เย​ซู ก๊อง เจี๊ยน มี่ง . “ ทิน-ฮู่ง โหฒว เฒี้ยว กุ๊น เมี่ยน เซ ฮนั้ง ล่าน เมี่ยน มี่ง ฮ์า ญิม วั้ว เด่ย .
41004027	ลู่ง ม์วน หฒั่น นิ่น เปว๋ย มฌ่อม . ลู่ง ฮนอย หฒั่น เจี์ย ซิน โหฒว กง , มป่า ญิม กั้น กุ ญ่า โฮล ต้าย . วั้ว ล่าน เมี่ยน หย่า ไม้ ฮิ้ว ตุ๊ ญิม ฮนั้ง หาย นอ ไฮ่ โฮล .
41004028	เดา กั้น ปุน ญิม ธ้วด , ปุน กะน้าย โฮล ต้าย เฒี่ยง ญิม . ตะเยี้ยด ปวัด ธ้วด มิ่ว , โฮล ต้าย ฯฒฯ เปา , แอ๋ง ธ้วด เบย้า ต๊อ เจ้า เญย .
41004029	เบย้า หฒัวะ เญย เฒี่ยง โห่ , วั้ว ล่าน เมี่ยน ฯฒฯ หล่ง นิ่น เญย ลิ่ม เงา มี่ง ก๊าด , เหว่ย หฒุ เซียว เบย้า เญย เฒี่ยง โห่ เถา อ๊ะ . ”
41004030	เย​ซู หน่าย , “ ทิน-ฮู่ง โหฒว เฒี้ยว กุ๊น เมี่ยน เซ ฮนั้ง หาย นอ ? บัว อ๋อย หฒุ หล่ง หาย หญู่ง หว่า-เป๊ย หธีง ต้าย เป๊ย ตุ๊ หฒุ ?
41004031	เซ เป๊ย นอม ไล-จ๋าย ญิม หฒวัง เหฌี่ย เดา . เยียม ลู่ง เดี๊ย , ไล-จ๋าย ญิม เก้า ไฝ เจี๋ย .
41004032	หฒวัง เหฌี่ย เดา หฒุน ธ้วด โฮล ต้าย , เก้า โฮล เจี๋ย หญู่งๆ ไล . ฆว่า หย่า โฮล , เหนาะ ฒู้ง ต้าย โหฒว เล์า ปี๋ง ล่าง . ”
41004033	เย​ซู แอ๋ง หล่ง น้าย หญู่ง หว่า-เป๊ย ฒุ่น โต์ ปุน หฒวัง เมี่ยน หมวัง . หฒิว เมี่ยน ไฮ่ เม่ง แปะ เญย , นิ่น ก๊อง ปุน นิ่น บัว หมวัง .
41004034	นิ่น ขูง หล่ง หว่า-เป๊ย หฌาว นิ่น บัว ฮนั้ง . กั้น หญู่ง หว่า นิ่น ไม้ หล่ง . มป่า ขูง นิ่น กั้น เหธา นิ่น เญย ไซ-ก๋อ บัว เยียม เญย เฒี่ยง โห่ , นิ่น พ้อ เม่ง หญู่งๆ ปุน นิ่น บัว หมวัง .
41004035	ต้ง วั้ว ฮนอย ลู่ง ม์าน-หฮมวัง , เย​ซู บั๋ว ไซ-ก๋อ , “ บัว มี่ง วั้ว หง่าน หฒิ ค้อย-ตอน เอาะ ? ”
41004036	นิ่น บัว ฯฒฯ เล่ย ฆอย หฒวัง เมี่ยน , เปียะ เย​ซู เฒว์ย เจี๊ยน วั้ว โผว ฑั้ง , ต้อ นิ่น มี่ง หมี่ อ๊ะ . แอ๋ง ม่าย เต๋ย ฑั้ง กัน เจี๊ยน มี่ง .
41004037	มี่ง เกา , เลี่ยม เฒ่ย ป์อง กอง ต้ม หฑยาว , ป่วน ววม เจี์ย หล่าง ฆ์ม เปียะ ฑั้ง . ววม อ๊า ลั่ม ปวั๊ง ฑั้ง อ๊ะ .
41004038	มป่า เย​ซู เยียม ฑั้ง-เตว๊ย ฑ์ม เจี๊ยน ฑ์ม-เต้า มฌ่อม . ไซ-ก๋อ มี่ง เห่ว นิ่น เญีย หย่า ก๊อง , “ ไซ-เตี๋ย อ้า ! ไซ-เตี๋ย ! บัว ด๊อด ววม ไต่ เหฑ่ง อ๊ะโล่ะ ! เม่ย ไม้ เฑ่า ไฟ ? ”
41004039	เย​ซู เจี์ย ซิน ต้าย หัด หฑยาว หย่า หัด ววม-หล่าง , “ ตี้ง อ๊ะ ! ” หฑยาว ฯฒฯ เสี่ยน หมี่ อ๊ะ . ววม-หล่าง หย่า ตี้ง . เซ้ก เหฑ่ง หมี่ อ๊ะ .
41004040	เย​ซู หน่าย ไซ-ก๋อ , “ เม่ย บัว เหว่ย หาย ติ่ว กั้ม เหฑีย ? เม่ย บัว หธ่อ ไม้ เสียน เขา เยีย ? ”
41004041	ไซ-ก๋อ บัว เก้ง ! กั้ม เหฑีย ไห่ . ล่าน ฯฒฯ หน่าย ล่าน , “ น้าย ล่าน เมี่ยน หาย เต้า เอ้าะ ? เลี่ยม หฑยาว เหธา ววม-หล่าง หย่า หมวัง นิ่น เญย หว่า . ”
41005001	เย​ซู เหธา นิ่น เญย ไซ-ก๋อ เจี๋ย วั้ว หง่าน หฒิ กา​ลิ​ลี ค้อย-ตอน , เถา เก​ลา​ซา เต่ย .
41005002	เย​ซู ธ้วด ฑั้ง วั้ว หฒั่น , ม่าย ล่าน เมี่ยน เยียม วั้ว โฒ้ว-เก้ม ธ้วด ต้าย ปวั้ง หฒุ นิ่น . น้าย ล่าน เมี่ยน ม่าย เฮยี่ย ไกว๊ เมี้ยน เยียม นิ่น เญย ซิน .
41005003	เหฒีย หฑุ่น เมี่ยน หล่ง เฮลียะ-หลิ่ม โด้ เจี๊ยน ปั์ว , เฮลียะ-โคว โคว เจี๊ยน เหฒา , มป่า ไม้ ม่าย หาย เต้า โด้ ตุ๊ เจี๊ยน . หลิ่ม , นิ่น ธุด ตั๋ง เหฑ่ง . เฮลียะ-โคว หย่า ว้วด เน้า เหฑ่ง . ไม้ ม่าย หาย เต้า ม่าย ชะ เก๋า ป์อง ตุ๊ ฮี่ง นิ่น . เหฒีย หฑุ่น เมี่ยน หล่ง เฮลียะ-หลิ่ม โด้ เจี๊ยน ปั์ว , เฮลียะ-โคว โคว เจี๊ยน เหฒา , มป่า ไม้ ม่าย หาย เต้า โด้ ตุ๊ เจี๊ยน . หลิ่ม , นิ่น ธุด ตั๋ง เหฑ่ง . เฮลียะ-โคว หย่า ว้วด เน้า เหฑ่ง . ไม้ ม่าย หาย เต้า ม่าย ชะ เก๋า ป์อง ตุ๊ ฮี่ง นิ่น .
41005004	
41005005	นิ่น เยียม วั้ว โฒ้ว-เก้ม หย่า เยียม บง , ลู่ง ฮนอย ลู่ง ม์วน เห่ว เจี๊ยน เจี๋ย น้าย เจี๋ย วั้ว , หย่า เฒาะ หละเปย๊ย เกว๊ด นิ่น กั้น เญย ซิน .
41005006	วั้ว ล่าน เมี่ยน หธ่อ เยียม โก เญย , นิ่น ปวัด เย​ซู ฯฒฯ ถิว เจี๊ยน มี่ง เถา เย​ซู เญย หฑะเฮมียน เกว่ย เหฌี่ย ป๋าย .
41005007	นิ่น เหฌี่ย ชะ เห่ว เฉีย บุย เญย , “ เยียม ฮลัง เจี๋ย เญย ทิน-ฮู่ง เญย ตอน , เย​ซู อ้า ! เม่ย ต้าย เยีย น้าย โหฒว หาย หญู่ง ? เยีย เฒี้ยง เจี๊ยน ทิน-ฮู่ง โท้ เม่ย ไม้ ตู๋ง เหฒย เยีย . ”
41005008	นิ่น ฮนั้ง น้าย นอ ก๊อง เหว่ย หฒุ เย​ซู บั๋ว ลิ์ว นิ่น , “ เฮยี่ย ไกว๊ เมี้ยน อ้า ! ธ้วด น้าย ล่าน เมี่ยน ต้าย ม่าะ ! ”
41005009	เย​ซู ฯฒฯ หน่าย นิ่น , “ เม่ย เญย บั๋ว เห่ว หาย หญู่ง ? ” นิ่น เตา , “ เยีย เญย บั๋ว เห่ว ‘ กวั้น , ’ เหว่ย หฒุ เยีย บัว ม่าย ธั้ม ไห่ . ”
41005010	นิ่น หย่า ชะ โท้ เย​ซู ไม้ ตู๋ง หฒุ่น นิ่น บัว ธ้วด น้าย นอม เต่ย-จ๋าย .
41005011	ม่าย เหยียด ต้ม กวั้น ตู์ง เยียม วั้ว เจี๋ย ไบ๊ ล์อ หญั่น .
41005012	เมี้ยน ฯฒฯ โท้ เย​ซู , “ ปุน เยีย บัว มี่ง เปียะ วั้ว กวั้น ตู์ง ม่าะ ! ”
41005013	เย​ซู ฯฒฯ ฆอย ฑุ่ย นิ่น บัว . เฮยี่ย ไกว๊ เมี้ยน ฯฒฯ ธ้วด วั้ว ล่าน เมี่ยน แอ๋ง เปียะ ตู์ง หมี่ อ๊ะ . วั้ว กวั้น ตู์ง , เล่ย ไม้ โก อี ธิน เต้า , ฯฒฯ ถิว เหฌี่ย ขัม , ด๊อด ค้อย-ตอน , ไต่ เหฑ่ง หมี่ อ๊ะ .
41005014	ยู์ง ตู์ง เญย เมี่ยน ฯฒฯ เปย๋า หมี่ อ๊ะ , มี่ง ฒุ่น น้าย เต๋ย สี่ บั๋ว ฒี่ง กะญั์ว เหธา ฒี่ง กะเหญี่ย เญย ฟิ้ว-ล์าง เญย เมี่ยน หมวัง . เมี่ยน ฯฒฯ ธ้วด มี่ง หมั่ง ก๋า ม่าย หาย หญู่ง สี่ ธ้วด .
41005015	มี่ง เถา เย​ซู วั้ว , นิ่น บัว ปวัด ฒิ่น ด่าง หฒุ กวั้น เมี้ยน มัวะ วั้ว ล่าน เมี่ยน ฒุ เจี๊ยน ลุย-โหว เฒว์ย เจี๊ยน วั้ว , เป๋น เมี่ยน หลง เมี่ยน อ๊ะ . นิ่น บัว ฯฒฯ กั้ม เหฑีย ไห่ .
41005016	ปวัด น้าย เต๋ย สี่ ธ้วด เญย เมี่ยน ก๊อง บั๋ว ฒิ่น ด่าง ม่าย เมี้ยน วั้ว ล่าน เมี่ยน เญย เจ๊า เหธา ตู์ง เญย สี่ ปุน หฒวัง เมี่ยน หมวัง .
41005017	นิ่น บัว ฯฒฯ โท้ เย​ซู ธ้วด นิ่น บัว เญย เต่ย-จ๋าย .
41005018	เย​ซู เปียะ ฑั้ง วั้ว หฒั่น , ต้ง ฒิ่น ด่าง ม่าย เมี้ยน เยียม ซิน วั้ว ล่าน เมี่ยน โท้ เย​ซู , “ เยีย โท้ เหธา เม่ย มี่ง โอ่ . ”
41005019	มป่า เย​ซู ไม้ แล์ง ฑุ่ย , บั๋ว นิ่น , “ อ๋อย หฒุ หฑวน เปย๊า ก๊อง บั๋ว เม่ย เญย ฮมวั้ง ต่อย เฒี้ยว ฮนั้ง หาย นอ เถง , ฮนั้ง หาย นอ ค้อ-เลี่ยน เม่ย . ”
41005020	วั้ว ล่าน เมี่ยน ฯฒฯ มี่ง อ๊ะ . มี่ง ก๋อม โท้ด​บุ​ลี แซ้ง ฒุ่น บั๋ว เมี่ยน เย​ซู ฮนั้ง หาย นอ เถง นิ่น . หฒวัง เมี่ยน บัวะ ฮ่อง ไห่ อ๊ะ .
41005021	เย​ซู เปียะ ฑั้ง หฑวน วั้ว หง่าน หฒิ ค้อย-ตอน , ม่าย เมี่ยน ธั้ม เญย เยียม วั้ว ค้อย-ตอน เฮลน เว่ย ก๋อม เย​ซู .
41005022	ม่าย เต้า กุ๊น หวุ่ย ต้อง เญย เมี่ยน , บั๋ว เห่ว ไย​ลัด , ต้าย เถา . เยี้ยด ปวัด เย​ซู , นิ่น ฯฒฯ บ๊าบ เหฌี่ย เย​ซู เญย เหฒา-เฮลน
41005023	ชะ โท้ นิ่น , “ เยีย เญย เซียะ ปุ๊ด แป่ง เฮนี้ย ไห่ , อ๋อย ไต่ อ๊ะ . โท้ เม่ย มี่ง มาน เจี๊ยน นิ่น , หฒ่อ นิ่น เญย แป่ง หลง , เหฌียว ธ้วด นิ่น เญย แหม่ง ม่าะ ! ”
41005024	เย​ซู ฯฒฯ กัน เจี๊ยน นิ่น มี่ง อ๊ะ . เมี่ยน ธั้ม ! ไห่ กัน เจี๊ยน มี่ง , เบ๋ง หฒุ เย​ซู .
41005025	ม่าย เต้า มเซียะ ตอน ปุ๊ด แป่ง-ฮลุด ตุ๊ เหฒียบ เหญ่ย หฮญัง , ห่อย นิ่น โค้ว ไห่ .
41005026	ล์อ เดีย-ไซ ธั้ม เญย หฒ่อ , ฒู้ง หฒาว เหฑ่ง นิ่น เญย ญ่าน . แป่ง หย่า ไม้ เฮง เจี๊ยน เหฌี่ย , ฒู้ง จา เฮนี้ย .
41005027	วั้ว เต้า มเซียะ ตอน ไฮ์ เมี่ยน ก๊อง เจี๋ย เย​ซู เญย เจ๊า , นิ่น ฯฒฯ เบ๋ง เจี๊ยน เปียะ วั้ว กวั้น เมี่ยน . นิ่น มี่ง เถา เย​ซู เญย ฆะฮ้า ฆาง ฮลัว เย​ซู เญย ลุย ,
41005028	หย่า เยียม เฮญี้ยว ฮนั้ม , “ ตะฟ่าน เยีย ฮลัว หฒุ นิ่น เญย ลุย ฮนั้ง , เยีย เญย แป่ง ฯฒฯ หลง อ๊ะ . ”
41005029	เยี้ยด ฮลัว ลิ์ว , นิ่น ฮลุด เญย ฑย้าม ฯฒฯ เลี่ยม เฒ่ย ตี้ง หมี่ อ๊ะ . หย่า ไฮ์ กั้น เญย ซิน หฒั่ง แป่ง หลง เหฑ่ง หมี่ อ๊ะ .
41005030	เย​ซู เลี่ยม เฒ่ย ฮิ้ว ตุ๊ ม่าย เต๋ย นิ่น เญย ชะ ธ้วด มี่ง เถง เมี่ยน หฒ่อ แป่ง , นิ่น ฯฒฯ เยียม หฒวัง เมี่ยน กะญั์ว กวิ้น ซิน หย่า หน่าย , “ หาย เต้า ฮลัว หฒุ เยีย เญย ลุย ? ”
41005031	นิ่น เญย ไซ-ก๋อ บัว เตา , “ ไซ-เตี๋ย อ้า ! เมี่ยน ด่ง หน่าย ธั้ม เบ๋ง หฒุ ไซ-เตี๋ย . เม่ย หธ่อ ก๊อง , ‘ หาย เต้า ฮลัว หฒุ เยีย ? ’ ”
41005032	มป่า เย​ซู หมั่ง น้าย หมั่ง วั้ว , หมั่ง ก๋า , หาย เต้า ฮลัว หฒุ นิ่น .
41005033	วั้ว เต้า มเซียะ ตอน ฮิ้ว ตุ๊ เย​ซู ฮนั้ง หาย นอ เถง นิ่น , ฯฒฯ กั้ม เหฑีย ไห่ , ซิน หฒิน เหฑ่ง , ต้าย เกว่ย เหฌี่ย เย​ซู เญย เหฒา-เฮลน , หย่า เฒาะ นิ่น เญย เจ๊า-โหล่ว ก๊อง เหฑ่ง บั๋ว เย​ซู .
41005034	เย​ซู ก๊อง บั๋ว นิ่น , “ มเต้า มเซียะ ตอน อ้า ! เหว่ย หฒุ เม่ย เสียน เยีย , เม่ย เญย แป่ง หลง หมี่ อ๊ะ . แป้ง ออน เญย หฑวน อ๊ะ โอ่ . เม่ย เญย แป่ง ถุย เหฑ่ง อ๊ะ . ”
41005035	เย​ซู หธ่อ ก๊อง เจี๊ยน หว่า วั้ว หฒั่น , ม่าย เต๋ย เมี่ยน เยียม กุ๊น หวุ่ย ต้อง วั้ว เต้า เมี่ยน , ไย​ลัด , เญย เปย๊า , ต้าย บั๋ว ไย​ลัด , “ เม่ย เญย เซียะ ไต่ หมี่ อ๊ะ . ไม้ หฒุ หละเญ้า ฟิน-แซง อ๊ะ . ”
41005036	เย​ซู ไม้ หมวัง นิ่น บัว เญย หว่า . นิ่น ก๊อง บั๋ว กุ๊น หวุ่ย ต้อง เญย เมี่ยน , “ ไม้ ตู๋ง กั้ม เหฑีย . ขูง อ๋อย หฒุ เสียน ฮนั้ง . ”
41005037	นิ่น หย่า ไม้ ปุน หาย เต้า กัน นิ่น มี่ง . ขูง ต้อ ปี​เต , ยา​กอบ เหธา ยา​กอบ เญย โย์ว , โย​ฮัน , มี่ง ฮนั้ง .
41005038	มี่ง เถา หวุ่ย ต้อง เญย เมี่ยน โก๋ เญย เปย๊า , เย​ซู ปวัด เมี่ยน หลุ่น เหฑ่ง , หย่า เบี้ยวๆ เญย เญี้ยม .
41005039	เย​ซู เปียะ มี่ง บั๋ว นิ่น บัว , “ เม่ย บัว โหฒว หาย หญู่ง หลุ่น เหฑ่ง ? เหว่ย หาย ติ่ว เบี้ยวๆ เญย เญี้ยม ? น้าย เต้า ฝุเจว๊ย ไม้ เฒ์ย ไต่ . นิ่น มฌ่อม ฮนั้ง . ”
41005040	มป่า หฒวัง เมี่ยน จั๊ด เย​ซู , เย​ซู ฯฒฯ หฒุ่น นิ่น บัว ธ้วด เหฑ่ง , แอ๋ง ต้อ วั้ว เต้า ฝุเจว๊ย เญย เตี๋ย หม่า เหธา นิ่น เญย ปัว เต้า ไซ-ก๋อ กัน นิ่น เปียะ ฝุเจว๊ย เยียม วั้ว นอม ต๋อง .
41005041	เย​ซู นั้น เจี๊ยน วั้ว เต้า ฝุเจว๊ย เญย ปั์ว หย่า ก๊อง “ ทา​ลี​ทา คู​มี ! ” ( เอ๋ย เล์ย เซ “ เซียะ-ไฝ อ้า ! เยีย บั๋ว เม่ย , เจี์ย ซิน ต้าย ม่าะ ! ” )
41005042	วั้ว เต้า เซียะ เลี่ยม เฒ่ย เจี์ย ซิน ต้าย ยั่ง เจ๊า อ๊ะ . วั้ว หฒั่น นิ่น เญย หฮญัง-เจ๊ย ตุ๊ เหฒียบ เหญ่ย หฮญัง . น้าย เต๋ย สี่ ธ้วด ต้าย , หฒวัง เมี่ยน หฒะเก้ง ! บัวะ ฮ่อง ไห่ อ๊ะ .
41005043	เย​ซู หัด นิ่น บัว ธิน-หม่าน ไม้ ตู๋ง ก๊อง น้าย เต๋ย สี่ บั๋ว หาย เต้า , หย่า ก๊อง , “ ล์อ เต๋ย กะน้าย ปุน น้าย เต้า เซียะ หญั่น โอ่ . ”
41006001	เย​ซู เล่ย วั้ว นอม ต๋อง , แอ๋ง หฑวน นิ่น กั้น เญย ป๊วน-มู้ง . นิ่น เญย ไซ-ก๋อ หย่า กัน เจี๊ยน มี่ง .
41006002	เถา ตี้ง กง ฮนอย นิ่น เยียม วั้ว หวุ่ย ต้อง หฌาว เมี่ยน . เมี่ยน ธั้ม เยียม วั้ว , ไฮ์ นิ่น หฌาว ฯฒฯ เผย ฝู่ ไห่ . นิ่น บัว ก๊อง , “ นิ่น เยียม หาย ตุ๊ น้าย เต๋ย ปั้น เหฒ่ย ? นิ่น ตุ๊ เญย ธง-เม่ง เซ หาย หญู่ง ธง-เม่ง หธีง ไฮ่ โหฒว น้าย เต๋ย บัวะ ฮ่อง เญย สี่ ?
41006003	นิ่น โหฒว วั้ว เต้า เดี๋ยง-หฒั่ง ไม้ เฒ์ย ? โหฒว มา​ลี​ยา เญย ตอน , ยา​กอบ , โย​เซ้บ , ยู​ดาด เหธา ซี​โมน เญย ก๋อ ไม้ เฒ์ย ? นิ่น เญย หมั่ว ไม้ เฒ์ย เหธา บัว เยียม น้าย ไฟ ? ” นิ่น บัว ฯฒฯ เฆ่ม นิ่น อ๊ะ .
41006004	เย​ซู บั๋ว นิ่น บัว , “ โต่ว หว่า เมี่ยน มี่ง เถา หาย ม่าย เมี่ยน ท่าย . ขูง กั้น เญย ป๊วน-มู้ง , กั้น เญย เธียน-เธะ เหธา เปย๊า ฒง เมี่ยน ไม้ ท่าย ฮนั้ง . ”
41006005	เยียม วั้ว นอม ต๋อง เย​ซู ไม้ ไฮ่ โหฒว บัวะ ฮ่อง เญย สี่ อ๊ะ . ม่าย เต้า ป๊า ปุ๊ด-แป่ง เมี่ยน นิ่น มาน เจี๊ยน หฒ่อ หลง ฮนั้ง .
41006006	นิ่น เก้ง บัวะ ฮ่อง ไห่ เหว่ย หฒุ น้าย เต๋ย เมี่ยน ไม้ เสียน นิ่น . เย​ซู ฯฒฯ ล์าง เจี๋ย ล์าง มี่ง ก๋อม วั้ว นอม ต๋อง หฌาว เมี่ยน .
41006007	นิ่น เห่ว วั้ว เต๋ย เหฒียบ เหญ่ย เต้า ไซ-ก๋อ ต้าย ฒุ้น , พ้าย นิ่น บัว เหยียด ต๋อย เหยียด ต๋อย เญย ธ้วด มี่ง . นิ่น หย่า ปุน ไซ-ก๋อ บัว ม่าย หัด ม์า หฒุ่น เฮยี่ย ไกว๊ เมี้ยน ธ้วด ,
41006008	หย่า บั๋ว นิ่น บัว , “ ธ้วด เจ๊า , ไม้ ตู๋ง ต้อ หาย หญู่ง มี่ง , ขูง ต้อ ปย๊า-บย่า ฮนั้ง . ไม้ ตู๋ง ต้อ เปี้ยน ฝุย , ไฟ บัวะ จ๋อง . หย่า ไม้ ตู๋ง เฒาะ ญ่าน ตั๊บ บัวะ ต้อ มี่ง .
41006009	อ๋อย หฒุ ตาบ เจี๊ยน เฮ่ , มป่า ไม้ ตู๋ง ต้อ ลุย-เหยี่ยน .
41006010	เปียะ หาย นอม เปย๊า , อ๋อย หฒุ ฮิด วั้ว นอม เปย๊า เถา ธ้วด วั้ว นอม ต๋อง .
41006011	เม่ย บัว มี่ง เถา หาย นอม ต๋อง , สี ก๊อง เยียม วั้ว เญย เมี่ยน ไม้ ฒิบ เม่ย บัว หย่า ไม้ หมวัง เม่ย บัว นอ , อ๋อย หฒุ ธ้วด วั้ว นอม ต๋อง หย่า เฝง กั๊วะ เหฒา เญย เนีย-บูง กวั่ง วั้ว , เหว่ย โหฒว ฒอง-เหฒง ปุน นิ่น บัว ฮิ้ว ตุ๊ นิ่น บัว ต่อง . ”
41006012	ไซ-ก๋อ บัว ฯฒฯ ธ้วด มี่ง หฌาว เมี่ยน อ๋อย หฒุ ก๊อย เฮญี้ยว กวั่ง ฒุ์ย .
41006013	นิ่น บัว หฒุ่น เมี้ยน ธ้วด ธั้ม ไห่ , หย่า หล่ง กะลั้น โย่ว เฮยี้ยด แป่ง เมี่ยน เญย ซิน , หฒ่อ หลง เมี่ยน ธั้ม เญย แป่ง .
41006014	เฮ​โล้ด ฮู่ง หมวัง ไฮ์ น้าย เต๋ย เจ๊า เหว่ย หฒุ เย​ซู เญย เม่ง เต้า ซีง มี่ง เถา นอมๆ ต๋อง . ม่าย เต๋ย เมี่ยน ก๊อง , “ เถง เมี่ยน เจี๋ย ววม เญย เล์ย วั้ว เต้า โย​ฮัน แอ๋ง นั่ง ต้าย , นิ่น หธีง ต้าย ม่าย น้าย หญู่ง ชะ โหฒว บัวะ ฮ่อง เญย สี่ . ”
41006015	มป่า ม่าย เต๋ย ก๊อง , “ นิ่น เซ เอ​ลี​ยา . ” แอ๋ง ม่าย เต๋ย ก๊อง , “ นิ่น เซ เหยียด เต้า โต่ว หว่า เมี่ยน , ฮนั้ง โล์-ฮนอย เถง ทิน-ฮู่ง โต่ว หว่า วั้ว เต๋ย เมี่ยน นอ . ”
41006016	เฮ​โล้ด ไฮ์ ลิ์ว น้าย เต๋ย หว่า , นิ่น ก๊อง , “ ต้ง เยีย เห่ว แปง ฮงะ ดุ๊ด มฆ้อง วั้ว เต้า โย​ฮัน ไต่ มี่ง แอ๋ง นั่ง ต้าย . ”
41006017	ฒิ่น ด่าง , เฮ​โล้ด พ้าย เมี่ยน มี่ง เฒาะ โย​ฮัน โด้ เจี๊ยน ต้อ มี่ง หววน โล่ . เฮ​โล้ด ฮนั้ง น้าย นอ โหฒว เซ หลาย เฮ​โล​เดียด . เฮ​โล​เดียด โหฒว เฮ​โล้ด เญย โย์ว , ฟี​ลิบ , เญย เอ๊า มป่า เฮ​โล้ด กั้น หล่ง โหฒว เอ๊า .
41006018	โย​ฮัน หฒั่นๆ บั๋ว เฮ​โล้ด , “ เม่ย ไม้ ม่าย เล์ย หล่ง เม่ย เญย โย์ว เญย เอ๊า เป๋น เม่ย เญย เอ๊า . ”
41006019	เหว่ย น้าย เฮ​โล​เดียด หนิบ วิน อ๋อย ไต๋ โย​ฮัน . มป่า ไม้ ไฮ่ ไต๋ ,
41006020	เหว่ย หฒุ เฮ​โล้ด กั้ม เหฑีย โย​ฮัน , ฮิ้ว ตุ๊ โย​ฮัน เซ คู้ เมี่ยน , ธีง-เหฑ่ง เมี่ยน , ฯฒฯ เปว เจี๊ยน นิ่น เญย แหม่ง อ๊ะ . เฮ​โล้ด หาย หฒั่น ไฮ์ โย​ฮัน ก๊อง , นิ่น ไฮ์ เฮญี้ยว ไม้ เฮ่น , มป่า หธ่อ อะเฮน้ย หมวัง เญย .
41006021	โหฒว เกา , เฮ​โล​เดียด ตุ๊ ฉัง จ๊าว วิน . เถา เฮ​โล้ด เญย ซี่ เญี้ยด-ฮนอย , เฮ​โล้ด เบ่น หฮนาง ธี้ง นิ่น เญย ต้ม เจียน เหธา ต้ม แปง-เปย๊ย เหธา เยียม กา​ลิ​ลี แซ้ง โหฒว โฮล เญย เมี่ยน ต้าย โหฒว แคะ .
41006022	วั้ว หฒั่น , เฮ​โล​เดียด เญย เซียะ เปียะ ต้าย หธัง เหย , โหฒว ปุน เฮ​โล้ด เหธา นิ่น เญย แคะ เมี่ยน หอบ เฮญี้ยว ไห่ . เฮ​โล้ด ฯฒฯ ก๊อง บั๋ว วั้ว เต้า เซียะ , “ อ๋อย หล่ง หาย หญู่ง กุ๊น โท้ อ๊ะ . โท้ หาย หญู่ง เยีย ฯฒฯ ปุน วั้ว หญู่ง เม่ย อ๊ะ . ”
41006023	เฮ​โล้ด ฮู่ง ฯฒฯ แล์ง แหง่ง หว่า ก๊อง , “ ไม้ กุ๊น เม่ย โท้ หาย หญู่ง , เลี่ยม โท้ ป่วน เยีย กุ๊น เญย เต่ย-ปูง , เยีย ฯฒฯ ปุน เม่ย อ๊ะ . ”
41006024	วั้ว เต้า เซียะ ฯฒฯ ธ้วด มี่ง หน่าย นิ่น เญย มา , “ เยีย อ๋อย หฒุ โท้ หาย หญู่ง ? ” นิ่น เญย มา เตา , “ อ๋อย หฒุ โท้ ต้ง เถง เมี่ยน เจี๋ย ววม เญย เล์ย วั้ว เต้า โย​ฮัน เญย มฆ้อง . ”
41006025	วั้ว เต้า เซียะ เลี่ยม เฒ่ย เซี้ยบๆ เญย หฑวน มี่ง บั๋ว เฮ​โล้ด ฮู่ง , “ เยีย โท้ ฮู่ง เตี๋ย อี้ หฒั่น เฒาะ เถง เมี่ยน เจี๋ย ววม เญย เล์ย วั้ว เต้า โย​ฮัน เญย มฆ้อง อัน เจี๊ยน เทาะ-เสียน ต้อ ต้าย ปุน เยีย . ”
41006026	ฮู่ง เตี๋ย ไฮ์ น้าย เต๋ย หว่า นิ่น เฑ่า ไห่ . มป่า หลาย นิ่น ตอง เจี๊ยน แคะ เมี่ยน แล์ง ลิ์ว แหง่ง หว่า , นิ่น ไม้ ไฮ่ แหง่ง วั้ว เต้า เซียะ โท้ เญย หว่า .
41006027	นิ่น ฯฒฯ เลี่ยม เฒ่ย พ้าย เต้า แปง มี่ง เฒาะ โย​ฮัน เญย มฆ้อง ต้อ ต้าย . แปง ฯฒฯ มี่ง วั้ว โล่ ฮงะ ดุ๊ด โย​ฮัน เญย มฆ้อง
41006028	อัน เจี๊ยน เทาะ-เสียน ต้อ ต้าย ปุน วั้ว เต้า เซียะ . เซียะ หย่า ปุน นิ่น เญย มา .
41006029	โย​ฮัน เญย ไซ-ก๋อ บัว ไฮ์ ลิ์ว น้าย เต๋ย สี่ , นิ่น บัว ฯฒฯ มี่ง เฒาะ โย​ฮัน เญย เซย ต้อ มี่ง หฒัง .
41006030	กง-โฒ่ บัว หฑวน เถา เย​ซู วั้ว , เฒาะ นิ่น บัว โหฒว เญย เหธา หฌาว เญย เหยียด ฒู้ง ก๊อง ปุน เย​ซู หมวัง .
41006031	เหว่ย หฒุ เมี่ยน ธั้ม ไห่ มี่งๆ ต้ายๆ , เย​ซู บัว เลี่ยม ไม้ ม่าย เฒี่ยง โห่ หญั่น หฮนาง . เย​ซู ฯฒฯ บั๋ว ไซ-ก๋อ , “ บัว กั้น มี่ง เล่ง เญย ต๋อง , ฯฒฯ ตุ๊ ฮิด เต๋ย ขวน อ๊ะ . ”
41006032	นิ่น บัว ฯฒฯ เปียะ ฑั้ง แฑง เจี๊ยน มี่ง เล่ง เญย ต๋อง .
41006033	มป่า เมี่ยน ธั้ม ปวัด นิ่น บัว มี่ง หย่า เฒียะ ตุ๊ นิ่น บัว . นอมๆ มู้ง เญย เมี่ยน ฯฒฯ ถิว เจี๊ยน กัน เบี๋ยน มี่ง , ฒู้ง เถา ด่าง เย​ซู บัว อ๋อย มี่ง วั้ว นอม ต๋อง .
41006034	เย​ซู ธ้วด ฑั้ง ฝาว เบี๋ยน มี่ง , ปวัด เมี่ยน ธั้ม ไห่ . นิ่น ไฮ์ ค้อ-เลี่ยน ไห่ นิ่น บัว , ปวัด นิ่น บัว ฮนั้ง ปะกี ยู่ง ไม้ ม่าย เฒี้ยว โก๋ว นอ . นิ่น ฯฒฯ เจี์ย กอน หฌาว ธั้ม-หญู่ง นิ่น บัว .
41006035	ลู่ง ม์าน-หฮมวัง , เย​ซู เญย ไซ-ก๋อ ต้าย บั๋ว นิ่น , “ ลู่ง อ๊า ลั่ม หฮมวัง อ๊ะ . น้าย หย่า เล่ง เญย ต๋อง .
41006036	โท้ บั๋ว หฒวัง เมี่ยน มี่ง อ๊ะ , บั๋ว นิ่น บัว มี่ง น้าย เต๋ย ต๋อง เญย เด่ย-ลิ่ว จอม เหธา ล์าง ปุน นิ่น บัว กั้น ม์าย หญั่น . ”
41006037	เย​ซู เตา , “ เม่ย บัว กั้น ล์อ ปุน นิ่น บัว หญั่น ม่าะ ! ” นิ่น บัว หน่าย , “ ไซ-เตี๋ย อ๋อย เยีย บัว หล่ง หญี่ แป๊ะ ฮนอย เญย กง-ฒิ่น ม์าย ปุน นิ่น บัว หญั่น ไฟ ? ”
41006038	เย​ซู ฯฒฯ หน่าย นิ่น บัว , “ มี่ง หมั่ง ก๋า , เม่ย บัว ม่าย บัวะ เหฒีย นอม ฌั้ว ? ” นิ่น บัว หมั่ง ลิ์ว ฯฒฯ ก๊อง , “ ม่าย ปยา นอม ฌั้ว เหธา อี เต้า เบย์า . ”
41006039	เย​ซู เห่ว ไซ-ก๋อ บัว บั๋ว หฒวัง เมี่ยน เฒว์ย เจี๊ยน ม่าย เมี้ย เญย ต๋อง เป๋น เหยียด บ์ม เหยียด บ์ม เญย .
41006040	ม่าย เต๋ย , เหยียด บ์ม ม่าย เหยียด แป๊ะ ล่าน . ม่าย เต๋ย ฮม์ เหฒียบ ล่าน .
41006041	เย​ซู ฯฒฯ เฒาะ วั้ว เต๋ย ปยา นอม ฌั้ว เหธา อี เต้า เบย์า , เธา เฮมียน หมั่ง ลู่ง , แล์ง ฒี่ง ทิน-ฮู่ง ลิ์ว , ฯฒฯ แมะ ฆอย ฌั้ว ปุน ไซ-ก๋อ ปุน ฆอย หฒวัง เมี่ยน . วั้ว เต๋ย เบย์า นิ่น หย่า ปุน ฆอย หฒวัง เมี่ยน .
41006042	หฒวัง เมี่ยน ตุ๊ หญั่น เป๊ว เหฑ่ง .
41006043	หญั่น เหฒ่ง วั้ว เต๋ย ฌั้ว เหธา เบย์า , ไซ-ก๋อ บัว เซียว ต้าย ตุ๊ เหฒียบ เหญ่ย ดาน ปวั๊ง .
41006044	หญั่น ฌั้ว เญย เมี่ยน , มจั่ง ตอน ม่าย ปยา ธิน เต้า .
41006045	เย​ซู เลี่ยม เฒ่ย เป๊ะ ไซ-ก๋อ บัว เปียะ ฑั้ง มี่ง ด่าง , เจี๋ย วั้ว หง่าน หฒิ ค้อย-ตอน , มี่ง เบด​ไซ​ดา มู้ง . นิ่น กั้น เยียม วั้ว เห่ว เมี่ยน ปุน หฑาน หฑวน เหฑ่ง .
41006046	เย​ซู เล่ย ฆอย นิ่น บัว , ฯฒฯ ฝาว บง-ไอ๊ มี่ง เยียม วั้ว เต๋า เก๋า .
41006047	ลู่ง ม์าน-หฮมวัง , ไซ-ก๋อ บัว เญย ฑั้ง เยียม วั้ว ค้อย-ตอน บุด๋ง , เย​ซู กั้น เยียม วั้ว เบี๋ยน .
41006048	นิ่น ปวัด ไซ-ก๋อ บัว แฑง ฑั้ง โค้ว ไห่ , เหว่ย หฒุ หฑยาว ไม้ สุน . ลู่ง อ๊า ลั่ม ฌัง , ปัว นอม เถา จุ๊ นอม เฒี่ยง โห่ เญย ต๋อง , เย​ซู ยั่ง ววม-หมิ่น มี่ง ไซ-ก๋อ บัว วั้ว . เย​ซู จังๆ อ๋อย ยั่ง นิ่น บัว กะเฮลน เจี๋ย ,
41006049	มป่า ไซ-ก๋อ บัว ปวัด นิ่น ยั่ง ววม-หมิ่น ต้าย , หล่าย จั๋น-ไต่ ฌ์อย ฯฒฯ ไว์ๆ เญย เหน่า ,
41006050	เหว่ย หฒุ นิ่น บัว เหยียด ฒู้ง ปวัด นิ่น ฯฒฯ แฮะ นิ่น บัว กั้ม เหฑีย ไห่ . เย​ซู เลี่ยม เฒ่ย ก๊อง บั๋ว นิ่น บัว , “ ปู๋ง เฮญี้ยว ม่าะ ! เซ เยีย . ไม้ ตู๋ง กั้ม เหฑีย . ”
41006051	นิ่น ฯฒฯ เหธา นิ่น บัว เปียะ ฑั้ง . หฑยาว หย่า ตี้ง หมี่ อ๊ะ . ไซ-ก๋อ บัว เก้ง ! บัวะ ฮ่อง ไห่ อ๊ะ ,
41006052	เหว่ย หฒุ นิ่น บัว ไม้ เปียะ เฮญี้ยว เย​ซู แมะ ฌั้ว หวุย ปยา ธิน ล่าน เมี่ยน เญย เอ๋ย เล์ย . นิ่น บัว เญย เฮญี้ยว แหง่ง ไห่ .
41006053	เย​ซู บัว เจี๋ย วั้ว หง่าน หฒิ ค้อย-ตอน ฯฒฯ เถา เกน​เน​ซา​เล้ด เต่ย , ตี้ง เจี๊ยน ฑั้ง วั้ว .
41006054	ธ้วด ฑั้ง วั้ว หฒั่น , เมี่ยน เฒียะ ตุ๊ เย​ซู ,
41006055	ฯฒฯ ถิว มี่ง ก๋อม วั้ว นอม เต่ย-ปูง . นิ่น บัว ไฮ์ ก๊อง เย​ซู เยียม หาย ฯฒฯ เฒาะ จิ่ว แกง ปุ๊ด-แป่ง เมี่ยน มี่ง เถา วั้ว .
41006056	ไม้ กุ๊น เย​ซู มี่ง เถา หาย นอม ต้ม มู้ง ฟิ้ว-ล์าง ไฟ เด่ย-ลิ่ว จอม , เมี่ยน ต้อ ปุ๊ด-แป่ง เมี่ยน มี่ง เปว๋ย วั้ว เฮย-ห่อง โท้ เย​ซู ปุน แป่ง เมี่ยน ขูง ฮลัว หฒุ นิ่น เญย ลุย-จั๊วะ . หาย เต้า ฮลัว หฒุ , แป่ง ฯฒฯ หลง หมี่ อ๊ะ .
41007001	ม่าย เต๋ย ฟา​ลิ​สี เมี่ยน เหธา หฌาว เล์ย เญย ฟิน-แซง เยียม เย​ลู​ซา​เลม ฒี่ง ต้าย กั๊บ ฒุ้น เย​ซู วั้ว .
41007002	นิ่น บัว ปวัด ม่าย เต๋ย เย​ซู เญย ไซ-ก๋อ หญั่น หฮนาง เญย เฒี่ยง โห่ , ไม้ เอย ฟา​ลิ​สี เมี่ยน เญย เล์ย-เหญ่ย หฑาว ปั์ว ด่าง , ฯฒฯ ม่าย หวุย .
41007003	( ฟา​ลิ​สี เมี่ยน เหธา เหยียด ฒู้ง ยิว​ไท เมี่ยน เอย นิ่น บัว อง-ถาย เญย เอย-โต้ว โหฒว . ไม้ เอย เล์ย-เหญ่ย หฑาว ปั์ว , นิ่น บัว ฒู้ง ไม้ หญั่น หฮนาง .
41007004	มี่ง เฮย หฑวน ต้าย , สี ก๊อง ไม้ เอย เล์ย-เหญ่ย หฑาว ปั์ว ด่าง , นิ่น บัว ไม้ หญั่น หฮนาง . แอ๋ง ม่าย ธั้ม-หญู่ง เล์ย นิ่น บัว อ๋อย หฒุ กัน . อ๋อย หฒุ เอย เล์ย-เหญ่ย หฑาว แธง-เยี้ยน เหธา ต้ง ซิ จา-สี่ . )
41007005	ฟา​ลิ​สี เมี่ยน เหธา หฌาว เล์ย เญย ฟิน-แซง ฯฒฯ หน่าย เย​ซู , “ เม่ย เญย ไซ-ก๋อ บัว เหว่ย หาย ติ่ว ไม้ กัน อง-ถาย บัว เญย เอย-โต้ว โหฒว ? หญั่น หฮนาง เญย เฒี่ยง โห่ , นิ่น บัว เญย ปั์ว ม่าย หวุย หย่า ไม้ หฑาว ? ”
41007006	เย​ซู เตา นิ่น บัว , “ โต่ว หว่า เมี่ยน , อิ​สะ​ยา , ก๊อง ตุ๊ หอบ เม่ย บัว เป้ย หฒะ เฮญี้ยว ฌ้วด เญย เมี่ยน . นิ่น เฟี้ย เจี๊ยน ก๊อง , ‘ น้าย เต๋ย เมี่ยน หล่ง ฑุ่ย ท่าย เยีย , มป่า นิ่น บัว เญย เฮญี้ยว เล่ย ตุ๊ เยีย โก ไห่ .
41007007	นิ่น บัว หฒั่ง เยีย เซ ไม้ ลั่ม หล่ง . นิ่น บัว เฒาะ เมี่ยน กั้น เหลียบ ต้าย เญย เล์ย ต๋อง เยีย เญย เล์ย หฌาว .
41007008	เม่ย บัว กวั่ง ทิน-ฮู่ง เญย เล์ย-หลัด , แอ๋ง หล่ง เมี่ยน กั้น เหลียบ ต้าย เญย เอย-โต้ว . ”
41007009	เย​ซู แอ๋ง ก๊อง , “ เม่ย บัว ไกว เบี๋ยง-หฑยาว หธีง ต้าย กวั่ง ทิน-ฮู่ง เญย เล์ย-หลัด เหว่ย เอย เจี๊ยน เม่ย บัว กั้น เญย เอย-โต้ว โหฒว .
41007010	เหว่ย หฒุ โม​เซ ก๊อง , ‘ อ๋อย หฒุ ถง หนิ่ม เม่ย บัว เญย เตี๋ย หม่า . ’ ‘ หาย เต้า เหฒียว นิ่น เญย เตีย ไฟ มา , อ๋อย หฒุ ไต๋ วั้ว เต้า กวั่ง . ’
41007011	มป่า เม่ย บัว ก๊อง , สี ก๊อง ม่าย ล่าน เมี่ยน ม่าย หาย หญู่ง กะน้าย ไฮ่ หล่ง เถง นิ่น เญย เตีย ไฟ มา มป่า นิ่น ก๊อง , ‘ น้าย เซ โก​ลา​บาน , ’ ( เอ๋ย เล์ย เซ ฝูง ปุน ทิน-ฮู่ง หมี่ อ๊ะ , )
41007012	เม่ย บัว ฯฒฯ ไม้ ปุน นิ่น โหฒว หาย หญู่ง เถง นิ่น เญย เตีย ไฟ มา .
41007013	เม่ย บัว ฮนั้ง หน่าย กัน เม่ย บัว เญย เอย-โต้ว โหฒว ฯฒฯ ปุน ทิน-ฮู่ง เญย หว่า ไม้ ลั่ม หล่ง . แอ๋ง ม่าย ธั้ม-ติ่ว เจ๊า เม่ย บัว หย่า ฟี่ ฮนั้ง เญย โหฒว . ”
41007014	เย​ซู แอ๋ง เห่ว หฒวัง เมี่ยน ต้าย ฒุ้น ฯฒฯ บั๋ว นิ่น บัว , “ เม่ย บัว เหยียด ฒู้ง หมวัง เยีย โอ่ , หย่า อ๋อย หฒุ เม่ง แปะ .
41007015	ไม้ ม่าย หาย หญู่ง หญั่น เปียะ ฑุ่ย เญย กะน้าย ไฮ่ ปุน เมี่ยน ม่าย หวุย . ขูง เยียม เมี่ยน เญย เฮญี้ยว ฮนั้ม ธ้วด ต้าย เญย , ไฮ่ ปุน เมี่ยน ม่าย หวุย ฮนั้ง .
41007016	หาย เต้า ม่าย มน่อม อ๋อย หฒุ แปง มน่อม หมวัง หลง โอ่ . ”
41007017	เย​ซู เล่ย หฒวัง เมี่ยน เปียะ เปย๊า วั้ว หฒั่น , นิ่น เญย ไซ-ก๋อ โท้ นิ่น พ้อ เม่ง น้าย โจ๋ว หว่า-เป๊ย , เป๊ย หาย หญู่ง .
41007018	เย​ซู บั๋ว นิ่น บัว , “ เม่ย บัว หฒะเก้ง ฮนั้ง นิ่น บัว นอ , ไม้ เปียะ เฮญี้ยว ไฟ ? เม่ย บัว ไม้ ฮิ้ว ไฟ ? ไม้ ม่าย หาย หญู่ง หญั่น เปียะ ฑุ่ย เญย กะน้าย ไฮ่ ปุน เมี่ยน ม่าย หวุย .
41007019	หญั่น เญย กะน้าย ไม้ เฒ์ย เปียะ เฮญี้ยว , ขูง เปียะ กะเซีย-บัวะ ฮนั้ง ฯฒฯ ปู๋ง ธ้วด หมี่ อ๊ะ . ” ( เย​ซู ฮนั้ง น้าย นอ ก๊อง นิ่น ปุน ธีง หญู่งๆ หญั่น เญย กะน้าย ไม้ ม่าย หวุย . )
41007020	เย​ซู แอ๋ง ก๊อง , “ เซ เยียม เมี่ยน เญย เฮญี้ยว ฮนั้ม ธ้วด เญย เจ๊า ปุน เมี่ยน ม่าย หวุย .
41007021	เหว่ย หฒุ เมี่ยน เยียม เฮญี้ยว กะญั์ว ฮนั้ม ธ้วด หว่าย สี่ , เหฮยียน เซียะ เหฮยียน ตอน , โหฒว หฒะ , ไต๋ เมี่ยน , เหฮยียน เอ๊า เหฮยียน โหฆ ,
41007022	เม้า กะน้าย , โหฒว หว่าย สี่ , ดั๊ว เมี่ยน , โหฒว ไม้ หลวน ห่อง , เหมว่ย เจี๊ยะ , ก๊อง หว่า-ฮู้ , เธง-โฮล , ไม้ กุ๊น ฒิ่น โฮ์ .
41007023	น้าย เต๋ย เหยียด ฒู้ง หว่าย สี่ เซ เยียม เมี่ยน เญย เฮญี้ยว ฮนั้ม ธ้วด ต้าย ปุน เมี่ยน ม่าย หวุย . ”
41007024	เย​ซู เล่ย วั้ว นอม ต๋อง แอ๋ง มี่ง เถา ไท​ละ เหธา ไซ​ดอน ฒี่ง เญย เต่ย , เปียะ นอม เปย๊า . นิ่น ไม้ อ๋อย เมี่ยน ฮิ้ว ตุ๊ นิ่น เยียม หน่าย มป่า ปี๋ง ไม้ เบว์ย อ๊ะ .
41007025	ม่าย เต้า จั๋น - มวั์ง , นิ่น เญย เซียะ หฒุ เฮยี่ย ไกว๊ เมี้ยน มัวะ . วั้ว เต้า จั๋น - มวั์ง ไฮ์ เมี่ยน ก๊อง เย​ซู โหฒว เญย สี่ , ฯฒฯ เลี่ยม เฒ่ย ต้าย เถา , บ๊าบ เหฌี่ย เย​ซู เญย เหฒา-เฮลน .
41007026	น้าย เต้า มเซียะ ตอน เซ จั๋น , เยียม ซี​เลีย แซ้ง เญย ฟี​นี​เซีย เต่ย ธ้วด เสย . นิ่น โท้ เย​ซู หฒุ่น มัวะ นิ่น เญย เซียะ วั้ว เต้า เมี้ยน ธ้วด .
41007027	มป่า เย​ซู เตา , “ อ๋อย หฒุ ปุน ฝุเจว๊ย หญั่น เป๊ว ด่าง . ไม้ หอบ หฒุ เฒาะ ฝุเจว๊ย เญย หฮนาง ฒอย ปุน จู๊ หญั่น . ”
41007028	น้าย เต้า จั๋น - มวั์ง ก๊อง , “ ต้ม ก๋อ อ่า , จู๊ มต้าย เยียม เตี้ย เดี๊ย เฑ์า ฝุเจว๊ย เญย หฮนาง-เฮม้ย-ด๊อด หญั่น . ”
41007029	เย​ซู ฯฒฯ บั๋ว นิ่น , “ เหว่ย หฒุ เม่ย เตา วั้ว โจ๋ว หว่า , กุ๊น หฑวน เปย๊า อ๊ะ . เมี้ยน ฒู้ง ธ้วด เม่ย เญย เซียะ เญย ซิน หมี่ อ๊ะ . ”
41007030	วั้ว เต้า จั๋น - มวั์ง ฯฒฯ หฑวน เปย๊า , ปวัด นิ่น เญย ฝุเจว๊ย เปว๋ย เจี๊ยน วั้ว โหธว . เมี้ยน หฒะเก้ง ธ้วด หมี่ อ๊ะ .
41007031	เย​ซู ฯฒฯ เล่ย ฆอย ไท​ละ เต่ย เจี๋ย ไซ​ดอน ฒี่ง , ยั่ง โท้ด​บุ​ลี แซ้ง มี่ง กา​ลิ​ลี ค้อย-ตอน .
41007032	ม่าย เต๋ย เมี่ยน ต้อ เต้า มน่อม ดูง , เบียด โหล่ว เญย เมี่ยน ต้าย โท้ เย​ซู มาน เจี๊ยน นิ่น .
41007033	เย​ซู ฯฒฯ ต้อ วั้ว เต้า เมี่ยน ธ้วด มี่ง เล่ง เญย ต๋อง , เล่ย ฆอย หฒวัง เมี่ยน . นิ่น หล่ง ปั์ว-โด๊ะ โธะ เจี๊ยน วั้ว เต้า เญย อี ปูง มน่อม ค้วด . แอ๋ง ทุ้ย ววม-ฑุ่ย ต้าย ฒ่า เจี๊ยน วั้ว เต้า เญย เบียด .
41007034	เย​ซู ฯฒฯ เธา เฮมียน หมั่ง กู้ หงว่าย ลู่ง , เท้า ต้ม เฉีย , แอ๋ง ก๊อง บั๋ว วั้ว เต้า เมี่ยน , “ เอ​ฟา​ทา ! ” ( เอ๋ย เล์ย เซ , “ คอย ฆอย ม่าะ ! ” )
41007035	วั้ว เต้า เมี่ยน เลี่ยม เฒ่ย ไฮ่ หมวัง ตุ๊ ไฮ์ . เบียด หย่า หลง หมี่ อ๊ะ . ก๊อง ตุ๊ หว่า จุ้น อ๊ะ .
41007036	เย​ซู หัด หฒวัง เมี่ยน ไม้ ตู๋ง ก๊อง บั๋ว หาย เต้า . มป่า นิ่น เหยียด เฒย หัด , นิ่น บัว เหยียด เฒย ก๊อง บั๋ว เมี่ยน ธั้ม .
41007037	ตุ๊ ไฮ์ เญย เมี่ยน หฒะเก้ง ! บัวะ ฮ่อง ไห่ . นิ่น บัว ก๊อง , “ เย​ซู โหฒว หาย หญู่ง หฒะเก้ง โหฒว ตุ๊ หลง ไห่ ! เลี่ยม มน่อม ดูง เญย เมี่ยน นิ่น หฒ่อ หลง , ไฮ่ หมวัง ตุ๊ ไฮ์ . กะน้าย-หฮงง หย่า ไฮ่ ก๊อง หว่า . ”
41008001	เยียม วั้ว เต๋ย ฮนอย เมี่ยน ธั้ม ไห่ แอ๋ง กั๊บ ฒุ้น . โหฒว เกา , นิ่น บัว ไม้ ม่าย หาย หญู่ง หญั่น อ๊ะ . เย​ซู ฯฒฯ เห่ว นิ่น เญย ไซ-ก๋อ บัว ต้าย หย่า บั๋ว นิ่น บัว ,
41008002	“ เยีย ค้อ-เลี่ยน ไห่ น้าย เต๋ย เมี่ยน . นิ่น บัว ต้าย เหธา เยีย เยียม ตุ๊ ปัว ฮนอย อ๊ะ . อี้ หฒั่น หย่า ไม้ ม่าย หาย หญู่ง หญั่น .
41008003	สี ก๊อง เยีย ปุน นิ่น บัว เฮญี้ยว เซีย เจี๊ยน หฑวน เปย๊า , เฑ่า เหย เถา ด๊าม-เจ๊า เมา ไห่ , ไฮ่ คีง มเปย . ม่าย เต๋ย หย่า เยียม โก เญย ต้าย . ”
41008004	นิ่น เญย ไซ-ก๋อ บัว เตา , “ เยียม น้าย เต่ย-ปูง-ฮวาง , หาย เต้า ไฮ่ ล์อ ตุ๊ กะน้าย เก๋า ปุน ด่ง หน่าย ธั้ม เญย เมี่ยน หญั่น ? ”
41008005	เย​ซู หน่าย นิ่น บัว , “ เม่ย บัว ม่าย บัวะ เหฒีย นอม ฌั้ว ? ” นิ่น บัว เตา , “ ม่าย เสี่ย นอม . ”
41008006	เย​ซู ฯฒฯ เห่ว หฒวัง เมี่ยน เฒว์ย เจี๊ยน วั้ว เดา . นิ่น เฒาะ วั้ว เต๋ย เสี่ย นอม ฌั้ว ต้าย แล์ง ฒี่ง ลิ์ว ทิน-ฮู่ง , แอ๋ง แมะ ฆอย ธุ้น ปุน ไซ-ก๋อ ต้อ มี่ง ปุน ฆอย หฒวัง เมี่ยน . ไซ-ก๋อ บัว ฯฒฯ ต้อ มี่ง ปุน ฆอย หฒวัง เมี่ยน อ๊ะ .
41008007	นิ่น บัว แอ๋ง ม่าย อี เหฒีย เต้า เบย์า-ตอน . เย​ซู ฯฒฯ เหว่ย น้าย เต๋ย เบย์า แล์ง ฒี่ง ลิ์ว ทิน-ฮู่ง , ฯฒฯ บั๋ว ไซ-ก๋อ บัว ปุน ฆอย หฒวัง เมี่ยน .
41008008	หฒวัง เมี่ยน หญั่น เป๊ว เหฑ่ง . ไซ-ก๋อ บัว ฯฒฯ มี่ง เซียว หญั่น เหฒ่ง วั้ว เต๋ย ต้าย ตั๊บ ปวั๊ง เสี่ย นอม ดาน .
41008009	หญั่น เญย เมี่ยน เล่ย ไม้ โก เปยย ธิน ล่าน . เย​ซู เห่ว หฒวัง เมี่ยน ปุน หฑาน ลิ์ว ,
41008010	ฯฒฯ เหธา นิ่น เญย ไซ-ก๋อ เลี่ยม เฒ่ย เปียะ ฑั้ง มี่ง ดาน​มา​นู​ทา เต่ย .
41008011	ม่าย เต๋ย ฟา​ลิ​สี เมี่ยน ต้าย ล์อ เย​ซู , ฯฒฯ เจี์ย กอน เหธา เย​ซู แฑง . นิ่น บัว อ๋อย เสย นิ่น หธีง ต้าย โท้ นิ่น ปุน นอม เยียม ทิน-ต้อง ต้าย เญย จั๋ง-โห่ .
41008012	เย​ซู เท้า เจี๊ยน ต้ม เฉีย ก๊อง , “ น้าย ต่อย เมี่ยน เหว่ย หาย ติ่ว โท้ นอม จั๋ง-โห่ ? เยีย ก๊อง เฒียน บั๋ว เม่ย บัว , เยีย ไม้ ปุน จั๋ง-โห่ เม่ย บัว อี้ จ๋า เญย เมี่ยน หมั่ง . ”
41008013	เย​ซู ฯฒฯ เล่ย ฆอย นิ่น บัว หมี่ อ๊ะ . แอ๋ง เปียะ ฑั้ง แฑง เจี๊ยน มี่ง วั้ว หง่าน หฒิ ค้อย-ตอน .
41008014	ไซ - ก๋อ บัว หละคุ ไม้ ต้อ ฌั้ว มี่ง . นิ่น บัว เยียม วั้ว ฑั้ง ขูง ม่าย ดุ นอม ฌั้ว ฮนั้ง .
41008015	เย​ซู บั๋ว นิ่น บัว , “ อ๋อย หฒุ ไฝ ฟิม , บู้ง เจี๊ยน ฟา​ลิ​สี เมี่ยน เญย ปี๊ง เหธา เฮ​โล้ด ฮู่ง เญย ปี๊ง . ”
41008016	ไซ-ก๋อ บัว , ล่าน เหธา ล่าน ก๊อง , “ ไซ-เตี๋ย ฮนั้ง น้าย นอ ก๊อง เหว่ย หฒุ บัว ไม้ ม่าย ฌั้ว มเปย ? ”
41008017	เย​ซู ฮิ้ว ตุ๊ นิ่น บัว ฮนั้ง หาย นอ ก๊อง , นิ่น ฯฒฯ หน่าย นิ่น บัว , “ เม่ย บัว เหว่ย หาย ติ่ว ธ่าง ล่าง ก๊อง ไม้ ม่าย ฌั้ว ? เม่ย บัว หธ่อ ไม้ เม่ง แปะ , ไม้ เปียะ เฮญี้ยว ไฟ ? เม่ย บัว หฒะเก้ง ด่ง หน่าย หฮงง ?
41008018	เม่ย บัว ม่าย มฒีง หย่า หมั่ง ไม้ ปวัด ? ม่าย มน่อม หย่า หมวัง ไม้ ไฮ์ ? เม่ย บัว ไม้ จั๋ง ไฟ ?
41008019	เยีย แมะ ฆอย ปยา นอม ฌั้ว ปุน ปยา ธิน ล่าน เมี่ยน หญั่น วั้ว หฒั่น , เม่ย บัว เซียว หญั่น เหฒ่ง เญย , ตุ๊ บัวะ เหฒีย ดาน ปวั๊ง ? ” นิ่น บัว เตา , “ ตุ๊ เหฒียบ เหญ่ย ดาน . ”
41008020	เย​ซู แอ๋ง หน่าย , “ เยีย แมะ ฆอย เสี่ย นอม ฌั้ว ปุน เปยย ธิน ล่าน เมี่ยน หญั่น วั้ว หฑุ่น , เม่ย บัว เซียว หญั่น เหฒ่ง วั้ว เต๋ย ตุ๊ บัวะ เหฒีย ดาน ? ” นิ่น บัว เตา , “ ตุ๊ เสี่ย ดาน . ”
41008021	เย​ซู แอ๋ง หน่าย , “ ฮนั้ง หน่าย , เม่ย บัว หธ่อ ไม้ แก้ง เม่ง แปะ ไฟ ? ”
41008022	เย​ซู บัว ต้าย เถา เบด​ไซ​ดา ล์าง , ม่าย เต๋ย เมี่ยน เคน เต้า มฒีง แม่ง เญย เมี่ยน ต้าย ล์อ เย​ซู , โท้ เย​ซู มาน นิ่น .
41008023	เย​ซู เคน เจี๊ยน วั้ว เต้า มฒีง แม่ง เญย เมี่ยน ธ้วด กะเหญี่ย หฒิ ล์าง ฯฒฯ ทุ้ย ววม-ฑุ่ย ฒ่า เจี๊ยน นิ่น เญย มฒีง , หย่า หล่ง ปั์ว มาน เจี๊ยน หน่าย นิ่น , “ เม่ย หมั่ง ตุ๊ ปวัด เต๋ย หาย หญู่ง ไฟ ? ”
41008024	วั้ว เต้า เมี่ยน เธา เฮมียน ต้าย หมั่ง หย่า ก๊อง , “ เยีย ปวัด เมี่ยน มป่า ปวัด นิ่น บัว ฮนั้ง เดี๋ยง นอ , ยั่ง มี่ง ยั่ง ต้าย . ”
41008025	เย​ซู แอ๋ง มาน หฑุ่น นิ่น เญย มฒีง . นิ่น ฯฒฯ ชะ หมั่ง . น้าย หฑุ่น ฯฒฯ หมั่ง ตุ๊ ปวัด อ๊ะ . หาย หญู่ง หย่า ปวัด ตุ๊ เฒียน .
41008026	เย​ซู เห่ว นิ่น หฑวน เปย๊า แอ๋ง หัด นิ่น , “ ไม้ ตู๋ง แอ๋ง เปียะ ล์าง อ๊ะ โอ่ . ”
41008027	เจี๋ย มี่ง , เย​ซู เหธา นิ่น เญย ไซ-ก๋อ บัว มี่ง ซี​ซา​ลี​ยา ฟี​ลิบ​พอย ฒี่ง เญย ฟิ้ว-ล์าง . กัน เจ๊า มี่ง วั้ว หฒั่น , เย​ซู หน่าย ไซ-ก๋อ บัว , “ เมี่ยน ก๊อง เยีย ต้ง หาย เต้า ? ”
41008028	นิ่น บัว เตา , “ ม่าย เต๋ย ก๊อง เม่ย ต้ง เถง เมี่ยน เจี๋ย ววม เญย เล์ย วั้ว เต้า โย​ฮัน . ม่าย เต๋ย ก๊อง , เอ​ลี​ยา . แอ๋ง ม่าย เต๋ย ก๊อง , เป๋น เต้า โต่ว หว่า เมี่ยน . ”
41008029	เย​ซู แอ๋ง หน่าย นิ่น บัว , “ เม่ย บัว นี ? เม่ย บัว ก๊อง เยีย ต้ง หาย เต้า ? ” ปี​เต เตา , “ เม่ย ต้ง กี​ตู่ วั้ว เต้า . ”
41008030	เย​ซู ฯฒฯ หัด นิ่น บัว , “ ธิน-หม่าน ไม้ ตู๋ง บั๋ว เมี่ยน เยีย ต้ง หาย เต้า . ”
41008031	เยียม หน่าย ต้าย เย​ซู เจี์ย กอน หฌาว นิ่น เญย ไซ-ก๋อ บัว , “ เยีย , ป้าม เมี่ยน เญย ตอน , อ๋อย หฒุ เสี่ยว ธั้ม-หญู่ง โค้ว . เมี่ยน โก๋ เหธา ไซ เมี่ยน เปย๊ย เหธา หฌาว เล์ย เญย ฟิน-แซง อ๋อย เฆ่ม เยีย . เยีย หย่า อ๋อย หฒุ เมี่ยน ไต๋ ไต่ มป่า ตะฟาม ฮนอย เยีย แอ๋ง นั่ง ต้าย . ”
41008032	นิ่น ก๊อง น้าย เต๋ย สี่ เม่ง เญย . ปี​เต ฯฒฯ เคน เย​ซู มี่ง เพียน เต๋ย ขวิน นิ่น .
41008033	มป่า เย​ซู ฮวิน หฑวน หมั่ง เจี๊ยน ไซ-ก๋อ บัว , หย่า ก๊อง ปี​เต , “ ซา​ตาน อ้า ! เปย๋า ฆอย ม่าะ ! เม่ย ฮนั้ม เญย สี่ เซ ไม้ เฒ์ย ฮนั้ง ทิน-ฮู่ง ฮนั้ม . เซ ฮนั้ง ป้าม เมี่ยน ฮนั้ม ธ้วด เญย สี่ ฮนั้ง . ”
41008034	เย​ซู ฯฒฯ เห่ว หฒวัง เมี่ยน เหธา นิ่น เญย ไซ-ก๋อ บัว ต้าย ฒุ้น หย่า บั๋ว นิ่น บัว , “ หาย เต้า อ๋อย กัน เยีย มี่ง อ๋อย หฒุ เซี้ย เจี๊ยน นิ่น กั้น , ดาม เจี๊ยน นิ่น เญย เหฒียบ หฑั่ง จ๋า , กัน เยีย มี่ง .
41008035	หาย เต้า ขูง ฮนั้ม เหฌียว นิ่น กั้น เญย แหม่ง ฮนั้ง , วั้ว เต้า เญย แหม่ง ฯฒฯ หฒุ กวั่ง . มป่า หาย เต้า เหว่ย เยีย หย่า เหว่ย คู้ เฝียน กวั่ง นิ่น เญย แหม่ง , วั้ว เต้า ฯฒฯ เหฌียว ตุ๊ นิ่น เญย แหม่ง .
41008036	หาย เต้า ตุ๊ เหฑ่ง ลู่ง เดี๊ย เญย กะน้าย มป่า หฒุ กวั่ง นิ่น เญย แหม่ง , วั้ว เต้า ตุ๊ หาย หญู่ง ม่าย ลั่ม หล่ง ?
41008037	นิ่น ม่าย หาย หญู่ง ไฮ่ ทิ้ว ตุ๊ นิ่น เญย แหม่ง หฑวน ?
41008038	เยียม น้าย ต่อย เอ๊าะ ไห่ , เฮยี่ย เฮญี้ยว เญย เมี่ยน , สี ก๊อง หาย เต้า ไญ้ เยีย หย่า ไญ้ เยีย หฌาว เญย หว่า , เยีย , ป้าม เมี่ยน เญย ตอน , เยียม เยีย เญย เตีย เญย ฌัง-หล่าง , หย่า เหธา ธีง-เหฑ่ง เญย ฟิน-เมี่ยน ต้าย วั้ว หฒั่น , ฯฒฯ ไญ้ วั้ว เต้า อ๊ะ . ”
41009001	เย​ซู แอ๋ง บั๋ว นิ่น บัว , “ เยีย ก๊อง เฒียน บั๋ว เม่ย บัว , โซ้ว เจี๊ยน น้าย เญย เมี่ยน ม่าย เต๋ย ฒู้ง ไม้ แก้ง ไต่ ฯฒฯ ตุ๊ ปวัด ทิน-ฮู่ง ม่าย เจี๊ยน เน่น เญย ชะ ต้าย โหฒว เฒี้ยว กุ๊น เมี่ยน . ”
41009002	ฆะฮ้า จุ๊ ฮนอย , เย​ซู ต้อ เจี๊ยน ปี​เต , ยา​กอบ เหธา โย​ฮัน ฝาว นอม บง-ฮลัง , เล่ง เญย ต๋อง . ไซ-ก๋อ บัว หมั่ง เจี๊ยน วั้ว หฒั่น , ปวัด เย​ซู ทิ้ว เหฑ่ง หมี่ อ๊ะ .
41009003	นิ่น เญย ลุย-โหว บ๊บ แปะ เญย , แฒ่งๆ วั้ว . ลู่ง เดี๊ย ไม้ ม่าย หาย เต้า ไฮ่ โหฑ ตุ๊ นิ่น เญย ลุย-โหว ด่ง หน่าย แปะ .
41009004	วั้ว เต๋ย ปัว เต้า ไซ-ก๋อ แอ๋ง ปวัด เอ​ลี​ยา เหธา โม​เซ หิ่น ธ้วด เยียม วั้ว เหธา เย​ซู ก๊อง หว่า .
41009005	ปี​เต ฯฒฯ ก๊อง บั๋ว เย​ซู , “ ไซ-เตี๋ย อ้า ! เยีย บัว เยียม น้าย เก้ง หลง ไห่ . โท้ ปุน เยีย บัว โหฒว ปัว นอม ลิ่ว , โหฒว นอม ปุน เม่ย , โหฒว นอม ปุน โม​เซ , แอ๋ง โหฒว นอม ปุน เอ​ลี​ยา . ”
41009006	ปี​เต เหธา วั้ว เต๋ย ไซ-ก๋อ กั้ม เหฑีย ไห่ , ฒู้ง ไม้ ฮิ้ว ตุ๊ อ๋อย หฒุ ก๊อง หาย หญู่ง .
41009007	ม่าย ต๊อ บ๋วน ต้าย อม เจี๊ยน นิ่น บัว . แอ๋ง ม่าย เฉีย เยียม วั้ว บ๋วน ก๊อง , “ น้าย เซ เยีย เญย ตอน - ฮนั้ม . หมวัง นิ่น ม่าะ ! ”
41009008	ไซ-ก๋อ บัว เลี่ยม เฒ่ย หมั่ง น้าย หมั่ง วั้ว , ไม้ ปวัด หาย เต้า เหธา นิ่น บัว เยียม . ขูง ปวัด เย​ซู กั้น ฮนั้ง .
41009009	เยียม บง เหฌี่ย ต้าย วั้ว หฒั่น เย​ซู หัด นิ่น บัว , “ ไม้ ตู๋ง ก๊อง เม่ย บัว ปวัด ลิ์ว น้าย เต๋ย สี่ บั๋ว หาย เต้า . ฒั้ว เยีย , ป้าม เมี่ยน เญย ตอน , ไต่ มี่ง แอ๋ง นั่ง ต้าย หธีง ต้าย ก๊อง โอ่ . ”
41009010	ไซ-ก๋อ บัว ไฮ์ ลิ์ว น้าย เต๋ย หว่า ฯฒฯ เยียม เฮญี้ยว จั๋ง เจี๊ยน , ล่าน เหธา ล่าน ก๊อง , “ ‘ ไต่ มี่ง แอ๋ง นั่ง ต้าย ’ วั้ว โจ๋ว หว่า ม่าย หาย หญู่ง เอ๋ย เล์ย ? ”
41009011	ไซ-ก๋อ บัว ฯฒฯ หน่าย เย​ซู , “ หฌาว เล์ย เญย ฟิน-แซง เหว่ย หาย ติ่ว ก๊อง เอ​ลี​ยา อ๋อย หฒุ ต้าย ด่าง ? ”
41009012	เย​ซู เตา , “ เอ​ลี​ยา หฒะเก้ง ต้าย ด่าง , ปุน หญู่งๆ หฑวน ต้าย ฮนั้ง โล์ วั้ว นอ . มป่า กีง-โซว เหว่ย หาย ติ่ว เฟี้ย ป้าม เมี่ยน เญย ตอน อ๋อย หฒุ เสี่ยว เหฒีย หญู่ง โค้ว , หย่า หฒุ เมี่ยน เฆ่ม ?
41009013	เยีย บั๋ว เม่ย บัว , เอ​ลี​ยา ฒู้ง เถา ต้าย อ๊ะ . เมี่ยน หย่า เซว่ย เอ๋ย โหฒว ปุน นิ่น หมี่ อ๊ะ , ฮนั้ง กีง-โซว เฟี้ย เจี๊ยน ก๊อง นอ . ”
41009014	เย​ซู บัว แอ๋ง หฑวน เถา วั้ว เต๋ย ไซ-ก๋อ บัว วั้ว , ปวัด เมี่ยน ธั้ม ไห่ เว่ย ก๋อม นิ่น บัว . แอ๋ง ม่าย เต๋ย หฌาว เล์ย เญย ฟิน-แซง เยียม วั้ว เหธา นิ่น บัว แฑง .
41009015	หฒวัง เมี่ยน เยี้ยด ปวัด เย​ซู , นิ่น บัว เก้ง บัวะ ฮ่อง ไห่ หย่า ถิว เจี๊ยน มี่ง ฒิบ .
41009016	เย​ซู หน่าย นิ่น เญย ไซ-ก๋อ , “ เม่ย บัว เหธา นิ่น บัว แฑง หาย หญู่ง ? ”
41009017	เยียม หฒวัง เมี่ยน กะญั์ว , ม่าย ล่าน เมี่ยน เตา , “ ฟิน-แซง อ่า , เยีย ต้อ เยีย เญย ตอน ต้าย ล์อ เม่ย เหว่ย หฒุ ม่าย เต้า เฮยี่ย ไกว๊ เมี้ยน มัวะ นิ่น ไม้ ไฮ่ ก๊อง หว่า .
41009018	ไม้ กุ๊น เยียม หาย , เมี้ยน หย่า มัวะ นิ่น , เฒาะ นิ่น ฒง เหฌี่ย เดา . ม่าย ววม-ฑุ่ย บย์าว ธ้วด , นิ่น หย่า หงาด เจี๊ยน ญ่า , เธียว แหง่ง เหฑ่ง . เยีย โท้ เม่ย เญย ไซ-ก๋อ หฒุ่น เมี้ยน ธ้วด , มป่า นิ่น บัว ไม้ ไฮ่ หฒุ่น ไม้ ธ้วด . ”
41009019	เย​ซู บั๋ว นิ่น บัว , “ เม่ย บัว น้าย ต่อย เมี่ยน อ้า ! เม่ย บัว หฒะเก้ง ไม้ เสียน ! เยีย อ๋อย หฒุ เหธา เม่ย บัว เยียม ด่ง หาย เล่า ? เยีย อ๋อย หฒุ เญี์ยน เม่ย บัว เถา หาย หฒั่น ? ต้อ วั้ว เต้า ตอน ต้าย เยีย น้าย ม่าะ ! ”
41009020	นิ่น บัว ฯฒฯ ต้อ วั้ว เต้า ตอน ต้าย . เมี้ยน เยี้ยด ปวัด เย​ซู , ฯฒฯ เลี่ยม เฒ่ย มัวะ วั้ว เต้า ตอน เธียว คีง เหฌี่ย เดา มี่ง , หฌัง ทิน หฌัง เต่ย เญย , หย่า ธ้วด ววม-ฑุ่ย บย์าว .
41009021	เย​ซู หน่าย วั้ว เต้า ตอน เญย เตีย , “ นิ่น ฮนั้ง น้าย นอ เป๋น ต้าย ด่ง หาย เล่า ? ” วั้ว เต้า เตีย เตา , “ เยียม ไฝ เญย เฒี่ยง โห่ เป๋น ต้าย อ๊ะ .
41009022	เหฒีย หฑุ่น วั้ว เต้า เฮยี่ย ไกว๊ เมี้ยน มัวะ นิ่น คีง เปียะ โต์ว-เหฑ่า ไฟ ด๊อด ววม , อ๋อย ปุน นิ่น ไต่ . สี ก๊อง ฟิน-แซง ไฮ่ นอ , โท้ ค้อ-เลี่ยน เยีย บัว , เถง เยีย บัว ม่าะ ! ”
41009023	เย​ซู ก๊อง , “ เม่ย หน่าย , ‘ สี ก๊อง เม่ย ไฮ่ ? ’ ตะฟ่าน หาย เต้า เสียน , นิ่น หญู่งๆ โหฒว ตุ๊ เญย . ”
41009024	วั้ว เต้า ตอน เญย เตีย เลี่ยม เฒ่ย เห่ว เจี๊ยน ก๊อง , “ เยีย เสียน เญย , มป่า ต้ง เยีย เสียน ไม้ เถา เญย , โท้ เม่ย เถง เยีย ไฮ่ เสียน . ”
41009025	เย​ซู ปวัด หฒวัง เมี่ยน เบ๋ง เจี๊ยน ต้าย ฟัด ไห่ ฯฒฯ หัด วั้ว เต้า เฮยี่ย ไกว๊ เมี้ยน . นิ่น ก๊อง , “ เม่ย หน่าย เต้า มน่อม ดูง , กะน้าย-หฮงง เมี้ยน อ้า ! เยีย หัด เม่ย ธ้วด น้าย เต้า ตอน ต้าย , เหยียด ลิ์ว ไม้ ตู๋ง มัวะ นิ่น อ๊ะ . ”
41009026	เมี้ยน ไว์ๆ เญย เห่ว , แอ๋ง มัวะ วั้ว เต้า ตอน เธียว โค้ว ไห่ , เฒียง หน่าย ธ้วด หมี่ อ๊ะ . ปวัด วั้ว เต้า ตอน ฮนั้ง จั๋น-ไต่ นอ . เมี่ยน ธั้ม ฯฒฯ ก๊อง , “ นิ่น ไต่ หมี่ อ๊ะ โล่ะ ! ”
41009027	มป่า เย​ซู นั้น เจี๊ยน นิ่น เญย ปั์ว , เคน เจี์ย ซิน ต้าย . นิ่น ฯฒฯ โซ้ว เจี๊ยน อ๊ะ .
41009028	ฆะฮ้า เย​ซู เปียะ เปย๊า , ไซ-ก๋อ บัว ปี๋ง เจี๊ยน หน่าย นิ่น , “ เยีย บัว เหว่ย หาย ติ่ว หฒุ่น วั้ว เต้า เมี้ยน ไม้ ธ้วด ? ”
41009029	เย​ซู เตา , “ อ๋อย หฒุ เต๋า เก๋า หธีง ต้าย ไฮ่ หฒุ่น ตุ๊ น้าย หญู่ง เมี้ยน ธ้วด . ไม้ ม่าย กั้น หญู่ง หฒะเอ๋ย อ๊ะ . ”
41009030	เย​ซู บัว เล่ย ฆอย วั้ว นอม ต๋อง แอ๋ง เจี๋ย กา​ลิ​ลี แซ้ง . เย​ซู ไม้ อ๋อย หาย เต้า ฮิ้ว ตุ๊ นิ่น เยียม หาย ,
41009031	เหว่ย หฒุ นิ่น หฌาว เจี๊ยน นิ่น เญย ไซ-ก๋อ . นิ่น ก๊อง บั๋ว ไซ-ก๋อ บัว , “ เยีย , ป้าม เมี่ยน เญย ตอน , ฒู้ง อ๋อย หฒุ จิว ปุน เมี่ยน . นิ่น บัว อ๋อย ไต๋ เยีย มป่า ฆะฮ้า ปัว ฮนอย เยีย อ๋อย นั่ง ต้าย . ”
41009032	มป่า ไซ-ก๋อ บัว ไม้ เม่ง แปะ น้าย โจ๋ว หว่า เญย เอ๋ย เล์ย หย่า กั้ม เหฑีย ไม้ หน่าย เย​ซู .
41009033	นิ่น บัว มี่ง เถา คา​เป​นา​อุม มู้ง . เปียะ เปย๊า มี่ง , เย​ซู ฯฒฯ หน่าย นิ่น เญย ไซ-ก๋อ บัว , “ กัน เจ๊า ต้าย วั้ว หฒั่น , เม่ย บัว แฑง หาย หญู่ง ? ”
41009034	มป่า นิ่น บัว ไม้ โค โล เหว่ย หฒุ กัน เจ๊า ต้าย วั้ว หฒั่น นิ่น บัว แฑง หาย เต้า โหฒว เก้า โฮล เจี๋ย .
41009035	เย​ซู ฯฒฯ เฒว์ย เหฌี่ย , เห่ว นิ่น เญย เหฒียบ เหญ่ย เต้า ไซ-ก๋อ ต้าย ฒุ้น ฯฒฯ บั๋ว นิ่น บัว , “ หาย เต้า อ๋อย โหฒว โฮล เจี๋ย , วั้ว เต้า อ๋อย หฒุ ปุน กั้น โหฒว ไฝ เจี๋ย หย่า โหฒว หฒวัง เมี่ยน เญย โปว . ”
41009036	เย​ซู แอ๋ง เคน เต้า ฝุเจว๊ย ต้าย โซ้ว เจี๊ยน นิ่น บัว บุด๋ง หย่า ฮล้อบ เจี๊ยน บั๋ว ไซ-ก๋อ บัว ,
41009037	“ หาย เต้า เต๊ง เยีย เญย บั๋ว ฒิบ เต้า น้าย เต๋ย ไฝ เญย ฝุเจว๊ย , วั้ว เต้า หย่า ฒิบ เยีย . หาย เต้า ฒิบ เยีย , ไม้ ตาน ฒิบ เยีย , นิ่น หย่า ฒิบ พ้าย เยีย ต้าย วั้ว เต้า . ”
41009038	โย​ฮัน บั๋ว เย​ซู , “ ไซ-เตี๋ย อ้า ! เยีย บัว ปวัด เต้า เมี่ยน หล่ง เม่ย เญย บั๋ว หฒุ่น เมี้ยน ธ้วด . เยีย บัว ฯฒฯ ล่าน นิ่น , ไม้ ปุน โหฒว , เหว่ย หฒุ นิ่น ไม้ เฒ์ย โหฒว บัว เญย กวั้น . ”
41009039	เย​ซู บั๋ว นิ่น บัว , “ ไม้ ตู๋ง ล่าน นิ่น , เหว่ย หฒุ ไม้ ม่าย หาย เต้า ไฮ่ หล่ง เยีย เญย บั๋ว โหฒว ลิ์ว บัวะ ฮ่อง เญย สี่ , ดุ ตั้ง ฮนั้ง ต๋าว หฑวน ต้าย ก๊อง โตะ เยีย .
41009040	เหว่ย หฒุ หาย เต้า ไม้ เหธา บัว ต๋อย-เตก , วั้ว เต้า เซ เถง บัว อ๊ะ .
41009041	เยีย บั๋ว เฒียน เม่ย บัว , หาย เต้า ปุน ฒ้าน ววม เม่ย บัว ฮบ เหว่ย หฒุ เม่ย บัว เกวย กี​ตู่ , วั้ว เต้า เญย ฒี่ง เหญ่ย ไม้ ไฮ่ ด๊อด . ”
41009042	“ สี ก๊อง หาย เต้า ดั๊ว เหยียด เต้า น้าย เต๋ย เสียน เยีย เญย ฝุเจว๊ย-ไฝ ป์าม ฒุ์ย , เฒาะ ต้ม หม่อ ดิ๋ว เจี๊ยน วั้ว เต้า เญย จาง , ปู๋ง เหฌี่ย ค้อย เก้า หลง .
41009043	“ สี ก๊อง เม่ย เญย ปั์ว ดั๊ว เม่ย ป์าม ฒุ์ย , อ๋อย หฒุ ฮงะ กวั่ง . โหฒะ เจี๊ยะ ปั์ว มป่า ตุ๊ เหยียด ลิ์ว เญย แหม่ง หธ่อ เก้า หลง ม่าย อี เจี๊ยะ ปั์ว มป่า ด๊อด เต่ย หญัวะ , เปียะ เหยียด ลิ์ว เหฒียะ เจี๊ยน เญย โต์ว .
41009044	เยียม วั้ว หญั่น นิ่น บัว วั้ว เต๋ย แกง-เมา เหยียด ลิ์ว ไม้ ไต่ . ปั๊ว นิ่น บัว วั้ว หญู่ง โต์ว หย่า เหยียด ลิ์ว เหฒียะ เจี๊ยน เญย .
41009045	“ สี ก๊อง เม่ย เญย เหฒา ดั๊ว เม่ย ป์าม ฒุ์ย , อ๋อย หฒุ ฮงะ กวั่ง . โหฒะ เจี๊ยะ เหฒา มป่า ตุ๊ เหยียด ลิ์ว เญย แหม่ง หธ่อ เก้า หลง ม่าย อี เจี๊ยะ เหฒา มป่า หฒุ ฒอย เหฌี่ย เต่ย หญัวะ .
41009046	เยียม วั้ว หญั่น นิ่น บัว วั้ว เต๋ย แกง-เมา เหยียด ลิ์ว ไม้ ไต่ . ปั๊ว นิ่น บัว วั้ว หญู่ง โต์ว หย่า เหยียด ลิ์ว เหฒียะ เจี๊ยน เญย .
41009047	“ สี ก๊อง เม่ย เญย มฒีง ดั๊ว เม่ย ป์าม ฒุ์ย อ๋อย หฒุ เกว๋ย กวั่ง มี่ง . โหฒะ นอม มฒีง มป่า ตุ๊ เปียะ ทิน-ฮู่ง เญย กั๊วะ หธ่อ เก้า หลง ม่าย อี นอม มฒีง หย่า หฒุ ฒอย เหฌี่ย เต่ย หญัวะ .
41009048	เยียม วั้ว หญั่น นิ่น บัว วั้ว เต๋ย แกง-เมา เหยียด ลิ์ว ไม้ ไต่ . ปั๊ว นิ่น บัว วั้ว หญู่ง โต์ว หย่า เหยียด ลิ์ว เหฒียะ เจี๊ยน เญย .
41009049	“ ทิน-ฮู่ง อ๋อย หล่ง โต์ว ปุน เต้าๆ เมี่ยน ธีง-เหฑ่ง , ฮนั้ง เมี่ยน เฒาะ เฑ้า อัน เหฒี่ย เญย กะน้าย เหว่ย ปุน วั้ว หญู่ง กะน้าย ธีง-เหฑ่ง , ไม้ ม่าย หวุย นอ .
41009050	“ เฑ้า เซ หลง เญย . มป่า สี ก๊อง เฑ้า เญย เหมวย ถุย ฒ้าม มี่ง , ฮนั้ง หาย นอ หน่อย ตุ๊ ฑ่าย ต้าย ? เฑ้า ฮนั้ง หาย นอ ปุน หญั่น ฮบ ม่าย เหมวย , เม่ย บัว หย่า อ๋อย หฒุ ฮนั้ง วั้ว นอ ล่าน เหธา ล่าน โหฒว หอบ , ล่าน เหธา ล่าน หอบ ฟิม ต้ง เอ๋ย เญย เยียม . ”
41010001	เย​ซู ธ้วด วั้ว นอม ต๋อง มี่ง ยู​เดีย แซ้ง แอ๋ง เจี๋ย จอ​แดน ด้าย . เมี่ยน ธั้ม ไห่ แอ๋ง ต้าย กั๊บ ฒุ้น นิ่น วั้ว . นิ่น ฯฒฯ ฮนั้ง เหยียด เกา นอ , หฌาว นิ่น บัว .
41010002	ม่าย เต๋ย ฟา​ลิ​สี เมี่ยน ต้าย อ๋อย เสย เย​ซู ฯฒฯ หน่าย , “ โหฆ เล่ย นิ่น เญย เอ๊า เซ หอบ บัว เญย เล์ย เญย ไฟ ? ”
41010003	เย​ซู เตา , “ โม​เซ ฮนั้ง หาย นอ บั๋ว เม่ย บัว ? ”
41010004	นิ่น บัว เตา , “ โม​เซ ปุน โหฆ เฟี้ย เฒ้ย เล่ย ไธ โซว ปุน เอ๊า ฯฒฯ เห่ว เอ๊า มี่ง หมี่ อ๊ะ . ”
41010005	เย​ซู บั๋ว นิ่น บัว , “ เซ หลาย เม่ย บัว เฮญี้ยว แหง่ง โม​เซ หธีง ต้าย เฟี้ย น้าย ติ้ว เล์ย .
41010006	มป่า ฒิ่น ด่าง ทิน-ฮู่ง เหฒย ลู่ง เหฒย เดา วั้ว หฒั่น , ‘ ทิน-ฮู่ง เหฒย เมี่ยน ต้าย เป๋น มจั่ง มเซียะ . ’
41010007	‘ เหว่ย น้าย มจั่ง ตอน ตอง จา , เล่ย นิ่น เญย เตี๋ย หม่า , เหธา เจี๊ยน นิ่น เญย เอ๊า กั๊บ ต้าย .
41010008	นิ่น บัว อี เต้า ฯฒฯ เป๋น เหยียด เต้า หมี่ อ๊ะ . ’ ฮนั้ง หน่าย , นิ่น บัว ไม้ เฒ์ย อี เต้า อ๊ะ . เป๋น เหยียด เต้า ฮนั้ง .
41010009	เหว่ย น้าย , ทิน-ฮู่ง กั๊บ ต้าย เญย ไธ-ต๋อย , ไม้ ตู๋ง ปุน เมี่ยน แธะ ฆอย . ”
41010010	เปียะ เปย๊า มี่ง วั้ว หฒั่น , ไซ-ก๋อ บัว โท้ เย​ซู ก๊อง เม่ง น้าย ติ่ว เจ๊า .
41010011	เย​ซู ฯฒฯ บั๋ว นิ่น บัว , “ หาย เต้า เล่ย นิ่น เญย เอ๊า , แอ๋ง มี่ง หล่ง เซียง-เอ๊า , นิ่น เซ เหฮยียน เอ๊า ฮนั้ง , หย่า ต่อง นิ่น เญย โล์-เอ๊า .
41010012	เอ๊า หย่า ฟี่ ฮนั้ง เญย . สี ก๊อง เล่ย นิ่น เญย โหฆ แอ๋ง หล่ง เซียง-โหฆ , นิ่น เซ เหฮยียน โหฆ ฮนั้ง . ”
41010013	ม่าย เต๋ย เมี่ยน ต้อ ฝุเจว๊ย ต้าย ล์อ เย​ซู , อ๋อย เย​ซู มาน นิ่น บัว , มป่า ไซ-ก๋อ บัว ก๊อง วั้ว เต๋ย เมี่ยน .
41010014	เย​ซู ปวัด ฯฒฯ เฉีย เจี์ย ไห่ , ก๊อง บั๋ว ไซ-ก๋อ บัว , “ กุ๊น ปุน ฝุเจว๊ย ต้าย ล์อ เยีย . ไม้ ตู๋ง ล่าน นิ่น บัว ซา . เหว่ย หฒุ หาย เต้า หล่ง ทิน-ฮู่ง โหฒว เฒี้ยว กุ๊น นิ่น , เซ ฮนั้ง น้าย เต๋ย ฝุเจว๊ย นอ .
41010015	เยีย ก๊อง เฒียน บั๋ว เม่ย บัว , หาย เต้า ไม้ ฮนั้ง เต้า ฝุเจว๊ย หล่ง ทิน-ฮู่ง โหฒว เฒี้ยว กุ๊น นิ่น , วั้ว เต้า เหยียด ลิ์ว ไม้ ตุ๊ เปียะ ทิน-ฮู่ง เญย กั๊วะ . ”
41010016	ก๊อง ลิ์ว , เย​ซู ฯฒฯ ฮล้อบ ฝุเจว๊ย , เหยียด เต้า เหยียด เต้า มาน เจี๊ยน ปวัง หว่า นิ่น บัว .
41010017	เย​ซู แอ๋ง ธ้วด เจ๊า วั้ว หฒั่น , ม่าย ล่าน เมี่ยน ถิว ต้าย , เกว่ย เหฌี่ย เย​ซู เญย หฑะเฮมียน หน่าย นิ่น , “ แป้ง ฟิม เญย ฟิน-แซง อ้า ! เยีย อ๋อย หฒุ ฮนั้ง หาย นอ โหฒว หธีง ตุ๊ เหยียด ลิ์ว เญย แหม่ง ? ”
41010018	เย​ซู หน่าย นิ่น , “ เม่ย เหว่ย หาย ติ่ว เห่ว เยีย โหฒว แป้ง ฟิม เญย เมี่ยน ? ธ้วด ลิ์ว ทิน-ฮู่ง , ไม้ ม่าย หาย เต้า แป้ง ฟิม .
41010019	เม่ย หย่า ฮิ้ว ตุ๊ เล์ย-หลัด . เล์ย-หลัด ก๊อง , ‘ ไม้ ตู๋ง ไต๋ เมี่ยน , ไม้ ตู๋ง เหฮยียน เอ๊า เหฮยียน โหฆ , ไม้ ตู๋ง โหฒว หฒะ , ไม้ ตู๋ง โหฒว จ๊า ฒอง-เหฒง , ไม้ ตู๋ง เผียน เมี่ยน , อ๋อย หฒุ ถง หนิ่ม เตี๋ย หม่า . ’ ”
41010020	วั้ว เต้า เมี่ยน ก๊อง , “ ฟิน-แซง อ่า , น้าย เต๋ย เล์ย เยีย ไฝๆ เญย เฟียว เถา อี้ หฒั่น อ๊ะ . ”
41010021	เย​ซู หมั่ง เจี๊ยน นิ่น , หย่า ฮนั้ม นิ่น , ฯฒฯ ก๊อง , “ เม่ย หธ่อ ธา เหยียด หญู่ง ไม้ แก้ง ตุ๊ โหฒว . อ๋อย หฒุ มี่ง หม่าย เหฑ่ง เม่ย ม่าย เญย กะน้าย , แอ๋ง เฒาะ วั้ว เต๋ย ญ่าน ปุน เมี่ยน จ่ม เมี่ยน . ฮนั้ง น้าย เม่ย ฯฒฯ ม่าย จ๋าย เญย กะน้าย เซียว เจี๊ยน วั้ว ทิน-ต้อง . โหฒว ลิ์ว , ต้าย กัน เยีย โอ่ . ”
41010022	วั้ว เต้า เมี่ยน เยี้ยด ไฮ์ น้าย โจ๋ว หว่า , เฮมียน เบี่ยน เหฑ่ง , เฒียง หน่าย เฑ่าๆ เญย มี่ง หมี่ อ๊ะ , เหว่ย หฒุ นิ่น ม่าย จา-ตี้ง โฮ์ ไห่ .
41010023	เย​ซู ฮวิน หมั่ง นิ่น เญย ไซ-ก๋อ , บั๋ว นิ่น บัว , “ ปุ๊ด-ฒ่อย เมี่ยน อะ ตุ๊ เปียะ ทิน-ฮู่ง เญย กั๊วะ . ”
41010024	ไซ-ก๋อ บัวะ ฮ่อง น้าย โจ๋ว หว่า มป่า เย​ซู หฑิบ เจี๊ยน ก๊อง , “ ฝุเจว๊ย อ่า , เหว่ย เขา ฒิ่น ฒ่อย วั้ว เต๋ย , หฒะเก้ง อะ ตุ๊ เปียะ ทิน-ฮู่ง เญย กั๊วะ .
41010025	ล่อ ท่อ หธุน เจี๋ย ซิม-บยุ่ย หธ่อ เก้า ฮู่ง เห่ ปุ๊ด-ฒ่อย เมี่ยน เปียะ ทิน-ฮู่ง เญย กั๊วะ . ”
41010026	ไซ-ก๋อ บัว เก้ง ! บัวะ ฮ่อง ไห่ ฯฒฯ หน่าย , “ วั้ว หญู่ง , หาย เต้า ไฮ่ ตุ๊ เหฌียว ? ”
41010027	เย​ซู หมั่ง เจี๊ยน นิ่น บัว แอ๋ง ก๊อง , “ ป้าม เมี่ยน ไม้ ไฮ่ เหฌียว กั้น มป่า ทิน-ฮู่ง ไฮ่ เญย . หม่าน สี่ ทิน-ฮู่ง ไฮ่ โหฒว ตุ๊ เญย . ”
41010028	ปี​เต ฯฒฯ บั๋ว นิ่น , “ หมั่ง ก๋า , เยีย บัว กวั่ง เหฑ่ง หญู่งๆ ต้าย กัน ไซ-เตี๋ย . ”
41010029	เย​ซู ก๊อง , “ เยีย ก๊อง เฒียน บั๋ว เม่ย บัว , หาย เต้า เหว่ย เยีย หย่า เหว่ย คู้ เฝียน กวั่ง เปย๊า ไฟ มั์ว-ต่อย ไฟ เตี๋ย หม่า ไฟ ฝุเจว๊ย ไฟ ลี่ง เต่ย ,
41010030	วั้ว เต้า กวั่ง น้าย เต๋ย เหยียด โก๊ว , เยียม น้าย เสย นิ่น อ๋อย ตุ๊ เหยียด แป๊ะ โก๊ว . อ๋อย ตุ๊ เปย๊า , มั์ว-ต่อย , มา , ฝุเจว๊ย , ลี่ง เต่ย , หย่า หฒุ เมี่ยน โหฒว โตะ . ฆะฮ้า ฮี้ง นิ่น หย่า ตุ๊ เหยียด ลิ์ว เญย แหม่ง .
41010031	มป่า เยียม วั้ว ด่าง ม่าย เมี่ยน ธั้ม อ๋อย หฒุ หฑวน ฆะฮ้า , เยียม ฆะฮ้า ม่าย เมี่ยน ธั้ม ตุ๊ เยียม วั้ว ด่าง . ”
41010032	เย​ซู เหธา นิ่น เญย ไซ-ก๋อ บัว มี่ง เย​ลู​ซา​เลม ฒี่ง . มี่ง วั้ว หฒั่น , เย​ซู มี่ง ด่าง . ไซ-ก๋อ บัว กัน นิ่น มี่ง หย่า บัวะ ฮ่อง ไห่ . กัน นิ่น บัว มี่ง วั้ว เต๋ย เมี่ยน หย่า กั้ม เหฑีย เญย . เย​ซู แอ๋ง ต้อ วั้ว เต๋ย เหฒียบ เหญ่ย เต้า ไซ-ก๋อ มี่ง เพียน เต๋ย , ก๊อง ฆะฮ้า ฮี้ง นิ่น กั้น อ๋อย หฒุ ปวั้ง เญย สี่ บั๋ว นิ่น บัว .
41010033	นิ่น ก๊อง , “ หมวัง โอ่ . บัว มี่ง เย​ลู​ซา​เลม ฒี่ง . เถา วั้ว , ป้าม เมี่ยน เญย ตอน , ฯฒฯ หฒุ จิว ปุน ไซ เมี่ยน เปย๊ย เหธา หฌาว เล์ย เญย ฟิน-แซง . นิ่น บัว อ๋อย ตี่ง ไต๋ นิ่น , หย่า เฒาะ นิ่น จิว ปุน จั๋น .
41010034	จั๋น ฯฒฯ กวัด โตะ จั๊ด นิ่น , ทุ้ย ววม-ฑุ่ย แน้ด นิ่น , หล่ง ปย๊า-ปิน เบ๊าะ , หย่า ไต๋ นิ่น . มป่า ฆะฮ้า ปัว ฮนอย นิ่น ฯฒฯ แอ๋ง นั่ง ต้าย . ”
41010035	เส​เบ​ดี เญย อี เต้า ตอน , ยา​กอบ เหธา โย​ฮัน , ต้าย ล์อ เย​ซู หย่า ก๊อง , “ ไซ-เตี๋ย อ้า ! เยีย บัว อ๋อย เม่ย เอย เจี๊ยน เยีย บัว โท้ เญย หว่า โหฒว . ”
41010036	เย​ซู เตา , “ เม่ย บัว อ๋อย เยีย เถง เม่ย บัว โหฒว หาย หญู่ง ? ”
41010037	นิ่น บัว เตา , “ เม่ย ฝาว เหว่ย โหฒว ฮู่ง ตุ๊ ฌัง-หล่าง วั้ว หฒั่น , โท้ ปุน เยีย บัว เฒว์ย เต้า เม่ย เญย บย่าว แหมง , เฒว์ย เต้า เม่ย เญย หฒาย แหมง โอ่ . ”
41010038	เย​ซู บั๋ว นิ่น บัว , “ เม่ย บัว โท้ เญย เม่ย บัว ไม้ ฮิ้ว . เม่ย บัว ไฮ่ ฮบ ต้ง เยีย อ๋อย หฒุ ฮบ วั้ว นอม ฒ้าน ไฟ ? เม่ย บัว ไฮ่ เจี๋ย ต้ง เยีย อ๋อย หฒุ เจี๋ย วั้ว หญู่ง เล์ย ไฟ ? ”
41010039	นิ่น บัว เตา , “ เยีย บัว ไฮ่ เญย . ” เย​ซู บั๋ว นิ่น บัว , “ เยีย ฮบ เญย ฒ้าน เม่ย บัว หฒะเก้ง อ๋อย หฒุ ฮบ . เยีย เจี๋ย เญย เล์ย เม่ย บัว หฒะเก้ง อ๋อย หฒุ เจี๋ย .
41010040	มป่า เยีย ไม้ ม่าย เล์ย พ้าย หาย เต้า เฒว์ย เยีย เญย บย่าว แหมง ไฟ หฒาย แหมง . ทิน-ฮู่ง หลิ่ว เล์ย เหฒียง ปุน หาย เต้า เฒว์ย , วั้ว เต๋ย ตุ๊ เฒว์ย อ๊ะ . ”
41010041	วั้ว เต๋ย เหฒียบ เต้า ไซ-ก๋อ ไฮ์ ลิ์ว น้าย เต๋ย สี่ , ฯฒฯ เฉีย เจี์ย ยา​กอบ เหธา โย​ฮัน .
41010042	เย​ซู เห่ว นิ่น บัว เหยียด ฒู้ง ต้าย ฑ่อย หย่า ก๊อง , “ เม่ย บัว ฮิ้ว ตุ๊ จั๋น ฝุน โหฒว นิ่น บัว เญย ต้ม เจียน วั้ว เต๋ย หล่ง หัด ม์า กุ๊น นิ่น บัว . โหฒว โฮล วั้ว เต๋ย หล่ง หัด ม์า หัด นิ่น บัว .
41010043	มป่า , เม่ย บัว ไม้ หอบ หฒุ ฮนั้ง หน่าย . หาย เต้า อ๋อย ตุ๊ โหฒว โฮล , วั้ว เต้า อ๋อย หฒุ โหฒว เม่ย บัว เญย โปว .
41010044	หาย เต้า อ๋อย โหฒว โฮล เจี๋ย , วั้ว เต้า อ๋อย หฒุ โหฒว หฒวัง เมี่ยน เญย โน่ว .
41010045	เหว่ย หฒุ เลี่ยม เยีย , ป้าม เมี่ยน เญย ตอน , ไม้ เฒ์ย ต้าย อ๋อย เมี่ยน ฟู-สู เยีย . เยีย ต้าย ฟู-สู เมี่ยน หย่า เซี้ย เยีย เญย แหม่ง เหว่ย หฒัวะ เมี่ยน ธั้ม หฑวน . ”
41010046	นิ่น บัว มี่ง เถา เย​ลี​โค ฒี่ง . เย​ซู เหธา เจี๊ยน นิ่น เญย ไซ-ก๋อ , แอ๋ง เหธา เจี๊ยน เมี่ยน ธั้ม ธ้วด ฒี่ง วั้ว หฒั่น , ม่าย เต้า มฒีง แม่ง เญย เมี่ยน เฒว์ย เจี๊ยน เจ๊า-เฮลน โท้ ญ่าน . ต้ง ทิ​เม​อัด เญย ตอน วั้ว เต้า บา​ทิ​เม​อัด .
41010047	นิ่น ไฮ์ ก๊อง , เจี๋ย เจ๊า วั้ว เต้า เซ นา​ซา​เล้ด มู้ง เญย เย​ซู , นิ่น ฯฒฯ เห่ว เจี๊ยน ก๊อง , “ ดา​วิด ฮู่ง เญย เฒ้ย-ฟุน , เย​ซู อ้า ! ค้อ-เลี่ยน เยีย ม่าะ ! ”
41010048	เมี่ยน ธั้ม เญย เหม นิ่น , บั๋ว นิ่น ไม้ ตู๋ง โค โล . มป่า นิ่น จา เห่ว เก้า บุย เต๋ย , “ ดา​วิด เญย เฒ้ย-ฟุน อ้า ! ค้อ-เลี่ยน เยีย ม่าะ ! ”
41010049	เย​ซู ฯฒฯ ตี้ง เจี๊ยน หย่า ก๊อง , “ เห่ว นิ่น ต้าย น้าย ม่าะ ! ” นิ่น บัว ฯฒฯ เห่ว วั้ว เต้า มฒีง แม่ง เญย เมี่ยน . นิ่น บัว ก๊อง , “ กุ๊น ปู๋ง เฮญี้ยว อ๊ะ . เจี์ย ซิน ต้าย . นิ่น เห่ว เม่ย อ๊ะ . ”
41010050	บา​ทิ​เม​อัด ฯฒฯ ไจ๊ กวั่ง นิ่น เญย ต้ม ลุย , ฆวะ ซิน ต้าย , มี่ง เถา เย​ซู วั้ว .
41010051	เย​ซู หน่าย นิ่น , “ เม่ย อ๋อย เยีย เถง หาย หญู่ง เม่ย ? ” มฒีง แม่ง เมี่ยน เตา , “ ฟิน-แซง อ่า , เยีย อ๋อย ไฮ่ หมั่ง ตุ๊ ปวัด . ”
41010052	เย​ซู บั๋ว นิ่น , “ กุ๊น มี่ง อ๊ะ . หลาย เม่ย เสียน เยีย , เม่ย เญย มฒีง ฯฒฯ หลง . ” นิ่น เลี่ยม เฒ่ย ไฮ่ หมั่ง ตุ๊ ปวัด ฯฒฯ กัน เจี๊ยน เย​ซู มี่ง หมี่ อ๊ะ .
41011001	เย​ซู เหธา นิ่น เญย ไซ-ก๋อ เถา ฟัด เต๋ย เย​ลู​ซา​เลม ฒี่ง , เยียม กะลั้น บง , นิด เบด​ฟา​ยี เหธา เบ​ทา​นี ล์าง . เย​ซู ฯฒฯ พ้าย อี เต้า นิ่น เญย ไซ-ก๋อ มี่ง ด่าง ,
41011002	บั๋ว เหฒียง นิ่น บัว , “ อ๋อย หฒุ มี่ง หฑะเฮมียน แหมง วั้ว นอม ล์าง . เยี้ยด เปียะ ล์าง ฯฒฯ ปวัด เต้า มา​ลี ตอน , เมี่ยน ไม้ แก้ง เก้ เจี๋ย , โด้ เจี๊ยน วั้ว . อ๋อย หฒุ ไจ๊ เคน ต้าย น้าย .
41011003	สี ก๊อง หาย เต้า หน่าย เม่ย บัว , ‘ เม่ย บัว ฝู่ง ฮนั้ง น้าย นอ โหฒว ? ’ อ๋อย หฒุ เตา นิ่น , ‘ เฒี้ยว เฉียม หฒุ หล่ง . อ๊า ตั้ง ฯฒฯ ฝูง หฑวน อ๊ะ . ’ ”
41011004	นิ่น บัว ฯฒฯ มี่ง , หย่า ปวัด เต้า มา​ลี ตอน โด้ เจี๊ยน แก้ง ด่าง , เยียม วั้ว เจ๊า-เฮลน .
41011005	ไซ-ก๋อ บัว ไจ๊ วั้ว หฒั่น , โซ้ว กะเฮลน เญย เมี่ยน หน่าย , “ เม่ย บัว โหฒว หาย หญู่ง ไจ๊ มา​ลี ตอน ? ”
41011006	นิ่น บัว ฯฒฯ เอย เย​ซู เญย หว่า เตา . วั้ว เต๋ย เมี่ยน ฯฒฯ ปุน นิ่น บัว เคน เจี๊ยน มี่ง อ๊ะ .
41011007	เคน เถา เย​ซู วั้ว , นิ่น บัว ฯฒฯ เฒาะ นิ่น บัว เญย ต้ม ลุย ติ่ม เจี๊ยน มา​ลี เญย ติ ต์าน . เย​ซู ฯฒฯ เก้ เจี๊ยน อ๊ะ .
41011008	เมี่ยน ธั้ม เญย หล่ง กั้น เญย ต้ม ลุย ติ่ม วั้ว เจ๊า . ม่าย เต๋ย หย่า มี่ง เด่ย แก๊ะ เดี๋ยง-น่อม เหยียด ต๊อ เหยียด ต๊อ เญย , ติ่ม เจี๊ยน เจ๊า .
41011009	มี่ง ด่าง วั้ว เต๋ย , เหธา ฆะฮ้า กัน เจี๊ยน มี่ง วั้ว เต๋ย , ล่ม ฑ่อย เห่ว , “ โฮ​ซา​นา ! โท้ ทิน-ฮู่ง เหธย ฟุ เต๊ง เฒี้ยว เญย บั๋ว ต้าย วั้ว เต้า .
41011010	โท้ ทิน-ฮู่ง เหธย ฟุ ปุน เม่ย อ๋อย เหลียบ เญย กั๊วะ , เซ บัว เญย อง-ถาย , ดา​วิด ฮู่ง , เญย กั๊วะ . โฮ​ซา​นา ! เธง เยียม ฮลัง เจี๋ย วั้ว เต้า ทิน-ฮู่ง . ”
41011011	เย​ซู เถา เย​ลู​ซา​เลม หย่า เปียะ หฒั่ง ทิน-ฮู่ง เญย เปย๊า หมั่ง เหฑ่ง หญู่งๆ . มป่า ลู่ง อ๊า ลั่ม เต๋ย หฮมวัง อ๊ะ . นิ่น แอ๋ง เหธา นิ่น เญย เหฒียบ เหญ่ย เต้า ไซ-ก๋อ ฯฒฯ ธ้วด ฒี่ง มี่ง เบ​ทา​นี ล์าง .
41011012	ตะเหญ่ย ดอม , เย​ซู บัว ธ้วด เบ​ทา​นี ล์าง วั้ว หฒั่น , เย​ซู เฮญี้ยว เซีย .
41011013	นิ่น ปวัด ม่าย ฒู่ง ง่ง หญอ เดี๋ยง เยียม โก เต๋ย เญย , ม่าย น่อม เญี์ยม เญย . นิ่น ฯฒฯ มี่ง เถา เดี๋ยง-กอน หมั่ง ก๋า , ม่าย เปี๊ยว ไฟ ไม้ ม่าย . มป่า ขูง ปวัด น่อม ฮนั้ง , ไม้ ม่าย เปี๊ยว , เหว่ย หฒุ ไม้ แก้ง เถา เฒี่ยง เปี๊ยว เญย เฒี่ยง โห่ .
41011014	เย​ซู บั๋ว วั้ว ฒู่ง ง่ง หญอ เดี๋ยง , “ ยั่ง น้าย เจี๋ย , ไม้ ม่าย หาย เต้า ตุ๊ หญั่น เม่ย เญย เปี๊ยว อ๊ะ . ” เย​ซู ก๊อง น้าย โจ๋ว หว่า , นิ่น เญย ไซ-ก๋อ บัว หย่า ไฮ์ เญย .
41011015	มี่ง เถา เย​ลู​ซา​เลม ฒี่ง , เย​ซู เปียะ หฒั่ง ทิน-ฮู่ง เญย เปย๊า ฯฒฯ หฒุ่น ม์าย หม่าย วั้ว เต๋ย เมี่ยน ธ้วด มี่ง . นิ่น ปู๋ง คีง ทิ้ว ญ่าน วั้ว เต๋ย เมี่ยน เญย เตี้ย เหธา หม่าย แปะ ก๊บ วั้ว เต๋ย เมี่ยน เญย ตั๋ง .
41011016	นิ่น หย่า ไม้ ปุน หาย เต้า เปี้ยน หาย หญู่ง ยั่ง หฒั่ง ทิน-ฮู่ง เญย เปย๊า เญย หลาด กะญั์ว เจี๋ย .
41011017	เย​ซู หฌาว หฒวัง เมี่ยน , “ กีง-โซว เฟี้ย เจี๊ยน ทิน-ฮู่ง เญย หว่า ก๊อง , ‘ เยีย เญย เปย๊า , เมี่ยน อ๋อย เห่ว โหฒว เต๋า เก๋า เญย เปย๊า , เหว่ย ปุน หม่าน ฝีง มี่ง วั้ว เต๋า เก๋า . ’ ‘ จั๋น-หฒะ ปี๋ง เญย ค้วด . ’ ”
41011018	ไซ เมี่ยน เปย๊ย เหธา หฌาว เล์ย เญย ฟิน-แซง ไฮ์ ลิ์ว น้าย เต๋ย สี่ , นิ่น บัว ฯฒฯ ฮนั้ม อ๋อย ต๊า หาย ติ่ว หฒะเอ๋ย ไฮ่ ไต๋ เย​ซู , โหย่ว ไฮ์ กั้ม เหฑีย นิ่น , เหว่ย หฒุ หฒวัง เมี่ยน บัวะ ฮ่อง นิ่น หฌาว เญย หว่า .
41011019	ลู่ง ม์าน-หฮมวัง เต๋ย , เย​ซู เหธา นิ่น เญย ไซ-ก๋อ ธ้วด ฒี่ง หมี่ อ๊ะ .
41011020	ตะเหญ่ย ดอม เฑี้ยว เญย , เย​ซู เหธา ไซ-ก๋อ บัว เจี๋ย เจ๊า ปวัด วั้ว ฒู่ง ง่ง หญอ เดี๋ยง ฆาย เถา กะเดี๊ย กอน , ไต่ หมี่ อ๊ะ .
41011021	ปี​เต จั๋ง หฒุ เย​ซู เญย หว่า ฯฒฯ บั๋ว นิ่น , “ ไซ-เตี๋ย อ้า ! หมั่ง ก๋า ! เม่ย โฮ้ว น้าย ฒู่ง ง่ง หญอ เดี๋ยง อี้ หฒั่น โคว ฆาย เหฑ่ง หมี่ อ๊ะ ! ”
41011022	เย​ซู เตา นิ่น บัว , “ อ๋อย หฒุ เสียน เขา ทิน-ฮู่ง .
41011023	เยีย บั๋ว เฒียน เม่ย บัว , หาย เต้า บั๋ว น้าย นอม บง , ‘ ซุ้ย ธ้วด , เหฌี่ย ค้อย ม่าะ ! ’ วั้ว เต้า เญย เฮญี้ยว หย่า ไม้ บู้ง เบี๊ยน , หฒะเก้ง เสียน อ๋อย ธ้วด ต้าย เอย นิ่น ก๊อง เญย หว่า นอ , ฯฒฯ หฒะเก้ง อ๋อย ธ้วด ต้าย ฮนั้ง วั้ว นอ .
41011024	เหว่ย น้าย , เยีย บั๋ว เม่ย บัว , เม่ย บัว เต๋า เก๋า โท้ หาย หญู่ง , อ๋อย หฒุ เสียน เม่ย บัว ตุ๊ วั้ว หญู่ง , ฯฒฯ หฒะเก้ง ตุ๊ อ๊ะ .
41011025	เม่ย บัว โซ้ว เจี๊ยน เต๋า เก๋า เญย เฒี่ยง โห่ , สี ก๊อง เม่ย จั๋ง หฒุ ม่าย หาย เต้า โหฒว ต่อง เม่ย , อ๋อย หฒุ กวั่ง ปุน นิ่น , เม่ย เญย ทิน-ต้อง เตี๋ย หธีง ต้าย กวั่ง เม่ย โหฒว ต่อง เญย ฒุ์ย .
41011026	สี ก๊อง เมี่ยน โหฒว ต่อง เม่ย บัว , เม่ย บัว หย่า ไม้ กวั่ง , เม่ย บัว เญย ทิน-ต้อง เตี๋ย ฟี่ ฮนั้ง เญย ไม้ กวั่ง เม่ย บัว โหฒว เญย ฒุ์ย . ”
41011027	เย​ซู บัว แอ๋ง หฑวน เถา เย​ลู​ซา​เลม ฒี่ง . เย​ซู เยียม หฒั่ง ทิน-ฮู่ง เญย เปย๊า เญย หลาด กะญั์ว ยั่ง เจ๊า วั้ว หฒั่น , ไซ เมี่ยน เปย๊ย เหธา หฌาว เล์ย เญย ฟิน-แซง , แอ๋ง เหธา เมี่ยน โก๋ ต้าย
41011028	หน่าย นิ่น , “ เม่ย ม่าย หาย หญู่ง เล์ย โหฒว น้าย เต๋ย สี่ ? น้าย หญู่ง เล์ย หาย เต้า ปุน เม่ย ? ”
41011029	เย​ซู เตา นิ่น บัว , “ เยีย มป่า อ๋อย หน่าย โจ๋ว หว่า เม่ย บัว . เม่ย บัว เตา เยีย นอ , เยีย ฯฒฯ บั๋ว เม่ย บัว เยีย ม่าย หาย หญู่ง เล์ย โหฒว น้าย เต๋ย สี่ .
41011030	เตา เยีย โอ่ . หาย เต้า ปุน โย​ฮัน ม่าย เล์ย เถง เมี่ยน เจี๋ย ววม เญย เล์ย , ทิน-ฮู่ง ไฟ ป้าม เมี่ยน ? ”
41011031	นิ่น บัว ฯฒฯ ล่าน เหธา ล่าน ธ่าง ล่าง , “ บัว หอบ หฒุ ฮนั้ง หาย นอ ก๊อง ? สี ก๊อง บัว ก๊อง , ‘ ทิน-ฮู่ง ปุน ต้าย , ’ นิ่น อ๋อย ก๊อง , ‘ วั้ว หญู่ง , เม่ย บัว เหว่ย หาย ติ่ว ไม้ เสียน โย​ฮัน ? ’
41011032	มป่า , สี ก๊อง บัว ก๊อง , ‘ เมี่ยน ปุน ต้าย , ’ ” ( นิ่น บัว กั้ม เหฑีย หฒวัง เมี่ยน เหว่ย หฒุ หฒวัง เมี่ยน ฝุน ตี่ง โย​ฮัน เซ หฒะเก้ง เป๋น เต้า โต่ว หว่า เมี่ยน . )
41011033	นิ่น บัว ฯฒฯ เตา เย​ซู , “ เยีย บัว ไม้ ฮิ้ว ตุ๊ . ” เย​ซู บั๋ว นิ่น บัว , “ ฮนั้ง หน่าย , เยีย หย่า ไม้ บั๋ว เม่ย บัว เยีย ม่าย หาย หญู่ง เล์ย โหฒว น้าย เต๋ย สี่ . ”
41012001	เย​ซู ฯฒฯ หล่ง หว่า-เป๊ย บั๋ว นิ่น บัว , “ ม่าย ล่าน เมี่ยน หฒวัง ฑง อะหงุ่น เปี๊ยว , โหฒว หลาด หลาด เจี๊ยน . เยียม หฮวีง กะญั์ว นิ่น เว้ด นอม ค้วด โหฒว ฒ่อง เญว่ย อะหงุ่น เปี๊ยว เญย ววม , แอ๋ง โหฒว นอม ล่าว ฒั้ว หฮวีง . โหฒว เหฒียง , นิ่น โก๊ว ปุน เมี่ยน . นิ่น กั้น แอ๊ะ , ธ้วด เต่ย-ปูง หมี่ อ๊ะ .
41012002	เถา เปี๊ยว หฒัวะ เญย เฒี่ยง โห่ , นิ่น พ้าย เต้า โปว มี่ง ล์อ โก๊ว หฮวีง เญย เมี่ยน , เฒาะ นิ่น เญย ป่วน เปี๊ยว .
41012003	โก๊ว หฮวีง เญย เมี่ยน เฒาะ วั้ว เต้า โปว เบ๊าะ , ฯฒฯ หฒุ่น นิ่น ขูง-ปั์ว แปะ เหฒา เญย หฑวน .
41012004	หฮวีง-เฒี้ยว แอ๋ง พ้าย เต้า โปว มี่ง . โก๊ว หฮวีง เญย เมี่ยน เบ๊าะ วั้ว เต้า โปว เญย มฆ้อง ตั๋ง แอ๋ง โหฒว โตะ ปุน นิ่น ไญ้ .
41012005	หฮวีง-เฒี้ยว แอ๋ง พ้าย เต้า โปว มี่ง . วั้ว เต้า หย่า หฒุ นิ่น บัว ไต๋ . แอ๋ง ม่าย โปว ธั้ม เญย หฒุ โก๊ว หฮวีง เญย เมี่ยน โหฒว โตะ . ม่าย เต๋ย นิ่น บัว เบ๊าะ , ม่าย เต๋ย นิ่น บัว ไต๋ .
41012006	“ โหฒว เกา , ขูง เหฒ่ง ดุ เต้า ฮนั้ง , ต้ง หฮวีง-เฒี้ยว เญย ตอน-ฮนั้ม . ฆะฮ้า วั้ว หฑุ่น , หฮวีง-เฒี้ยว ฯฒฯ พ้าย นิ่น กั้น เญย ตอน มี่ง หย่า ก๊อง , ‘ นิ่น บัว ฒู้ง อ๋อย ท่าย เยีย เญย ตอน อ๊ะ . ’
41012007	“ มป่า โก๊ว หฮวีง เญย เมี่ยน , ล่าน บั๋ว ล่าน , ‘ หฑิบ น้าย นอม หฮวีง เซ ต้ง น้าย เต้า อ๊ะ . ต้าย ม่าะ ! บัว เฒาะ นิ่น ไต๋ ไต่ . นิ่น เญย จา-ตี้ง ฯฒฯ เป๋น บัว เญย อ๊ะ . ’
41012008	นิ่น บัว ฯฒฯ เฒาะ นิ่น ไต๋ ไต่ , ทอ กวั่ง กะเหญี่ย หฒิ หฮวีง หมี่ อ๊ะ . ”
41012009	เย​ซู หน่าย , “ วั้ว หญู่ง , หฮวีง-เฒี้ยว อ๋อย ฮนั้ง หาย นอ โหฒว ? นิ่น ฒู้ง อ๋อย มี่ง ไต๋ กวั่ง นิ่น บัว , แอ๋ง ปุน กั้น เต๋ย เมี่ยน โก๊ว วั้ว นอม หฮวีง .
41012010	กีง-โซว เฟี้ย เจี๊ยน น้าย เต๋ย หว่า เม่ย บัว ไม้ โตะ เจี๋ย ไฟ ? ‘ ก๊ม เปย๊า หฒั่ง เฆ่ม ธ้วด วั้ว นอม หละเปย๊ย , ฒู้ง เป๋น อัน เปย๊า-เก๊าะ เก้า หล่ง เจี๊ยน เจี๋ย วั้ว นอม .
41012011	น้าย เซ เฒี้ยว โหฒว เญย สี่ . หฒิว เยีย บัว เญย มฒีง หมั่ง , ปวัด บัวะ ฮ่อง ไห่ . ’ ”
41012012	โหฒว โฮล เญย ยิว​ไท เมี่ยน ฮิ้ว ตุ๊ เย​ซู ก๊อง วั้ว ติ้ว หว่า-เป๊ย ฒิ หฒุ นิ่น บัว ฯฒฯ อ๋อย เฒาะ นิ่น ไห่ อ๊ะ . มป่า นิ่น บัว กั้ม เหฑีย หฒวัง เมี่ยน ฯฒฯ เฒียง หน่าย มี่ง หมี่ อ๊ะ .
41012013	ฆะฮ้า นิ่น บัว พ้าย เต๋ย ฟา​ลิ​สี เมี่ยน เหธา เต๋ย เฮ​โล้ด ฮู่ง วั้ว เจ๊า เมี่ยน มี่ง ล์อ เย​ซู , อ๋อย ดั๊ว นิ่น ก๊อง ต่อง หว่า .
41012014	มี่ง เถา เย​ซู วั้ว นิ่น บัว ก๊อง , “ ฟิน-แซง อ่า , เยีย บัว ฮิ้ว ตุ๊ เม่ย เฮญี้ยว หฒะ . เม่ย หย่า ไม้ หมั่ง หาย เต้า เญย เฮมียน , เหว่ย หฒุ เม่ย ไม้ หมั่ง หาย เต้า โหฒว โฮล ไฟ โหฒว ไฝ . ทิน-ฮู่ง เญย เจ๊า เม่ย หย่า หฌาว ตุ๊ เฒียน . วั้ว หญู่ง , โท้ บั๋ว เยีย บัว โอ่ . บัว ธ้วด โฑว-ฒิ่น ปุน โล​มา ฮู่ง เซ ต่อง บัว เญย เล์ย ไฟ ? ”
41012015	มป่า เย​ซู ฮิ้ว ตุ๊ นิ่น บัว เป้ย หฒะ เฮญี้ยว ฌ้วด ฯฒฯ ก๊อง , “ เม่ย บัว เหว่ย หาย ติ่ว อ๋อย ดั๊ว เยีย ก๊อง ต่อง ? เฒาะ นอม ญ่าน ต้าย ปุน เยีย หมั่ง ก๋า . ”
41012016	นิ่น บัว ฯฒฯ เฒาะ นอม ญ่าน ปุน เย​ซู . นิ่น ฯฒฯ หน่าย ก๋า , “ น้าย หาย เต้า เญย ฝัง เหธา หาย เต้า เญย บั๋ว ? ” นิ่น บัว เตา , “ โล​มา ฮู่ง เญย . ”
41012017	เย​ซู ก๊อง , “ ฮนั้ง หน่าย , หาย หญู่ง โล​มา ฮู่ง เญย , อ๋อย หฒุ ปุน โล​มา ฮู่ง . หาย หญู่ง ทิน-ฮู่ง เญย , อ๋อย หฒุ ปุน ทิน-ฮู่ง . ” นิ่น บัว เก้ง บัวะ ฮ่อง ไห่ เย​ซู .
41012018	แอ๋ง ม่าย เต๋ย สะ​ดู​สี เมี่ยน ต้าย ล์อ เย​ซู . สะ​ดู​สี วั้ว เจ๊า เมี่ยน ก๊อง เมี่ยน ไต่ มี่ง ไม้ ไฮ่ นั่ง อ๊ะ .
41012019	นิ่น บัว หน่าย เย​ซู , “ ฟิน-แซง อ่า , โม​เซ เฟี้ย เจี๊ยน ก๊อง บั๋ว บัว , ‘ สี ก๊อง ม่าย ล่าน เมี่ยน หล่ง เจี๊ยน เอ๊า , ไม้ แก้ง ม่าย ฝุเจว๊ย มป่า นิ่น ไต่ หมี่ อ๊ะ , นิ่น เญย โย์ว อ๋อย หฒุ หล่ง ญาม โหฒว เอ๊า เหว่ย ตุ๊ ฝุเจว๊ย ฝุน ก๋อ เญย ป่วน . ’
41012020	ฒิ่น ด่าง ม่าย เสี่ย มั์ว-ตอน . ตอน-โฮล ตอง เจี๊ยน จา , ไม้ แก้ง ม่าย ฝุเจว๊ย นิ่น ไต่ หมี่ อ๊ะ .
41012021	ตะไหน หล่ง ญาม-กว๊า , ไม้ แก้ง ม่าย ฝุเจว๊ย นิ่น หย่า ไต่ หมี่ อ๊ะ . เล้า ซาน ฟี่ ฮนั้ง เญย .
41012022	โหฒว เกา , นิ่น บัว เสี่ย มั์ว เหยียด ฒู้ง หล่ง เจี๋ย น้าย เต้า ญาม-กว๊า โหฒว เอ๊า , ไม้ ม่าย ฝุเจว๊ย , ไต่ หมี่ อ๊ะ . ฆะฮ้า วั้ว เต้า เอ๊า หย่า ไต่ หมี่ อ๊ะ .
41012023	ฮนั้ง หน่าย , เมี่ยน ไต่ มี่ง , เถา นั่ง ต้าย วั้ว ฮนอย , วั้ว เต้า เอ๊า ฝุน หาย เต้า เญย เอ๊า ? เหว่ย หฒุ นิ่น บัว เสี่ย มั์ว เหยียด ฒู้ง หล่ง เจี๋ย นิ่น . ”
41012024	เย​ซู เตา นิ่น บัว , “ เม่ย บัว หฒะเก้ง ต่อง อ๊ะ . เซ เหว่ย หฒุ เม่ย บัว ไม้ ฮิ้ว ตุ๊ กีง-โซว , หย่า ไม้ ฮิ้ว ตุ๊ ทิน-ฮู่ง เญย ชะ .
41012025	ไต่ มี่ง เญย เมี่ยน นั่ง ต้าย วั้ว หฒั่น , นิ่น บัว ฯฒฯ ฮนั้ง เยียม ทิน-ต้อง เญย ฟิน-เมี่ยน นอ , ไม้ หล่ง เอ๊า , ไม้ หล่ง โหฆ .
41012026	ก๊อง เมี่ยน ไต่ มี่ง แอ๋ง นั่ง ต้าย วั้ว ติ่ว เจ๊า . เม่ย บัว ไม้ โตะ เจี๋ย โม​เซ เฟี้ย เจี๊ยน ก๊อง , โต์ว เหฒียะ เดี๋ยง-ตอน-ฟ้ม วั้ว โต่ว กีง-โซว ไฟ ? ทิน-ฮู่ง บั๋ว โม​เซ , ‘ เยีย เซ อับ​ลา​ฮัม เญย ทิน-ฮู่ง , อี​สัก เญย ทิน-ฮู่ง , ยา​โค้บ เญย ทิน-ฮู่ง . ’
41012027	นิ่น ไม้ เฒ์ย ไต่ มี่ง เญย เมี่ยน เญย ทิน-ฮู่ง , นิ่น เซ เมี่ยน นั่ง เมี่ยน เญย ทิน-ฮู่ง . เม่ย บัว หฒะเก้ง ต่อง เหฑ่ง อ๊ะ . ”
41012028	ม่าย เต้า หฌาว เล์ย เญย ฟิน-แซง ต้าย เถา หย่า ไฮ์ นิ่น บัว แฑง เล์ย . นิ่น ไฮ์ เย​ซู เตา ตุ๊ วั้ว เต๋ย เมี่ยน หอบ ไห่ , นิ่น ฯฒฯ หน่าย เย​ซู , “ เหยียด ฒู้ง เล์ย-หลัด , หาย ติ้ว เก้า หล่ง เจี๊ยน เจี๋ย ? ”
41012029	เย​ซู เตา , “ เก้า หล่ง เจี๊ยน เจี๋ย เญย เล์ย เซ ต้ง น้าย . ‘ อิ​สะ​ลา​เอน เมี่ยน อ่า , หมวัง หลง โอ่ . บัว เญย เฒี้ยว , ทิน-ฮู่ง , เซ ดุ เต้า เฒี้ยว ฮนั้ง .
41012030	อ๋อย หฒุ หล่ง เหฑ่ง เฮญี้ยว , หล่ง เหฑ่ง หฒะเอ๋ย , หล่ง เหฑ่ง ธง-เม่ง , หย่า หล่ง เหฑ่ง ชะ ฮนั้ม เฒี้ยว , เม่ย เญย ทิน-ฮู่ง . ’ ‘ อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ’
41012031	ตะเหญ่ย ติ้ว เล์ย เซ ต้ง น้าย , ‘ อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ’ ไม้ ม่าย หาย ติ้ว เล์ย เก้า หล่ง เจี๊ยน เจี๋ย น้าย เต๋ย อี ติ้ว อ๊ะ . ”
41012032	วั้ว เต้า หฌาว เล์ย เญย ฟิน-แซง เตา เย​ซู , “ ฟิน-แซง อ่า , เม่ย ก๊อง ตุ๊ หอบ ไห่ . ฮนั้ง เม่ย ก๊อง นอ , ขูง เฒี้ยว กั้น โหฒว ทิน-ฮู่ง ฮนั้ง . ธ้วด ลิ์ว นิ่น , ไม้ ม่าย กั้น เต้า อ๊ะ .
41012033	เมี่ยน อ๋อย หฒุ หล่ง เหฑ่ง เฮญี้ยว , หล่ง เหฑ่ง ธง-เม่ง , หล่ง เหฑ่ง ชะ ฮนั้ม ทิน-ฮู่ง , หย่า อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . เอย เจี๊ยน น้าย เต๋ย อี ติ้ว เล์ย โหฒว เซ เก้า หล่ง เจี๊ยน เจี๋ย เหยียด ฒู้ง ปั๊ว เหฒี่ย เญย เหธา ฝ่ง ห่อ เญย กะน้าย . ”
41012034	เย​ซู ปวัด น้าย เต้า เมี่ยน หล่ง เฮญี้ยว เตา , ฯฒฯ บั๋ว นิ่น , “ เม่ย เล่ย ทิน-ฮู่ง เญย กั๊วะ ไม้ โก . ” เยียม น้าย มี่ง , ไม้ ม่าย หาย เต้า ก๊าม หน่าย หาย หญู่ง เย​ซู .
41012035	เย​ซู เยียม หฒั่ง ทิน-ฮู่ง เญย เปย๊า หฌาว เมี่ยน วั้ว หฒั่น , นิ่น หน่าย โจ๋ว หว่า . “ หฌาว เล์ย เญย ฟิน-แซง ฮนั้ง หาย นอ ไฮ่ ก๊อง กี​ตู่ โหฒว ดา​วิด ฮู่ง เญย เฒ้ย-ฟุน ?
41012036	สีง ลี่ง ปุน ดา​วิด กั้น ก๊อง , ‘ เฒี้ยว ก๊อง บั๋ว เยีย เญย เฒี้ยว , เฒว์ย เจี๊ยน เยีย เญย บย่าว แหมง ปูง , ฒั้ว เยีย ปุน เม่ย เญย วิน-วั้ง เหฌี่ย เม่ย เญย เหฒา-เดี๊ย . ’ เมี่ยน ธั้ม เญย อะเฮน้ย หมวัง เย​ซู หฌาว .
41012037	ดา​วิด กั้น เห่ว นิ่น โหฒว ‘ เฒี้ยว . ’ วั้ว หญู่ง , กี​ตู่ ฮนั้ง หาย นอ ไฮ่ โหฒว ดา​วิด เญย เฒ้ย-ฟุน ? ” เมี่ยน ธั้ม เญย อะเฮน้ย หมวัง เย​ซู หฌาว .
41012038	หฌาว นิ่น บัว วั้ว หฒั่น เย​ซู ก๊อง , “ อ๋อย หฒุ ไฝ ฟิม หฌาว เล์ย เญย ฟิน-แซง . นิ่น บัว อะเฮน้ย ฒุ ลุย-ด๊าว มี่งๆ ต้ายๆ , มี่ง วั้ว เฮย-ห่อง อ๋อย เมี่ยน ท่าย , เฒาะ เยียะ ปุน นิ่น บัว .
41012039	มี่ง หวุ่ย ต้อง นิ่น บัว กิ๊น หลง เจี๋ย เญย ต๋อง เฒว์ย . เปียะ ยิ่น นิ่น บัว ขูง อ๋อย เฒว์ย เตี้ย กอน ฮนั้ง .
41012040	นิ่น บัว ดั๊ว เอ๊า-กว๊า เญย จา-ตี้ง หญั่น , หย่า ตุ๊-เอ๋ย เต๋า เก๋า ด๊าว เญย ดั๊ว เมี่ยน . ต้ง น้าย หญู่ง เมี่ยน อ๋อย หฒุ ตี่ง ฒุ์ย เก้า เฮนี้ย เจี๋ย . ”
41012041	เย​ซู เฒว์ย เจี๊ยน นิด เซียว ญ่าน เญย ฟาง หมั่ง เมี่ยน ฝ่ง ห่อ ญ่าน . ปุ๊ด-ฒ่อย เมี่ยน ธั้ม เญย ตั๊บ ญ่าน ธั้ม .
41012042	แอ๋ง ม่าย เต้า เอ๊า-กว๊า-จ่ม ต้าย ตั๊บ อี นอม ต้ง ฒิ่น ซิ . ต้ง ฒิ่น ซิ เซ จ๋า-ฒิ่น ไอ๊ เจี๋ย เญย ญ่าน .
41012043	เย​ซู เห่ว นิ่น เญย ไซ-ก๋อ บัว ต้าย ก๊อง บั๋ว นิ่น บัว , “ เยีย บั๋ว เม่ย บัว , น้าย เต้า เอ๊า-กว๊า-จ่ม ฝ่ง ห่อ เญย ญ่าน เก้า ธั้ม เจี๋ย เต้าๆ ฝ่ง ห่อ เญย .
41012044	เหว่ย หฒุ วั้ว เต๋ย เมี่ยน ม่าย ญ่าน ธั้ม . นิ่น บัว ฝ่ง ห่อ เต๋ย ป๊า ฮนั้ง . น้าย เต้า เอ๊า-กว๊า ด่ง หน่าย จ่ม , มป่า เลี่ยม นิ่น ยู์ง แหม่ง ญ่าน หย่า ต้อ ต้าย ฝ่ง ห่อ เหฑ่ง . ”
41013001	เย​ซู ธ้วด หฒั่ง ทิน-ฮู่ง เญย เปย๊า วั้ว หฒั่น , ม่าย เต้า นิ่น เญย ไซ-ก๋อ ก๊อง , “ ไซ-เตี๋ย อ้า ! หมั่ง ก๋า ! น้าย เต๋ย หละเปย๊ย โฮล ! ไห่ . เปย๊า หย่า เก้ง ! เหฑว่ย ไห่ . ”
41013002	เย​ซู เตา , “ เม่ย ปวัด น้าย เต๋ย ต้ม เปย๊า เญย ไฟ ? ม่าย นอม ฮนอย เหยียด ฒู้ง อ๋อย หฒุ แธะ เหฑ่ง . ไม้ ม่าย เหยียด คว้าย หละเปย๊ย ลับ เจี๊ยน อ๊ะ . ”
41013003	เย​ซู เฒว์ย เจี๊ยน กะลั้น บง , หฒั่ง ทิน-ฮู่ง เญย เปย๊า เญย ต๋อย-หง่าน วั้ว หฒั่น , ปี​เต , ยา​กอบ , โย​ฮัน เหธา อัน​ดา​ลู ต้าย ปี๋ง เจี๊ยน หน่าย นิ่น ,
41013004	“ โท้ บั๋ว เยีย บัว โอ่ . น้าย เต๋ย สี่ หาย หฒั่น อ๋อย ธ้วด ? น้าย เต๋ย เหยียด ฒู้ง สี่ ธ้วด วั้ว หฒั่น , ม่าย หาย หญู่ง จั๋ง-โห่ ปุน ธีง เฒี่ยง โห่ เถา ? ”
41013005	เย​ซู บั๋ว นิ่น บัว , “ อ๋อย หฒุ ไฝ ฟิม . ไม้ ตู๋ง หมวัง หาย เต้า ดั๊ว เม่ย บัว .
41013006	ม่าย เมี่ยน ธั้ม เญย อ๋อย หล่ง เยีย เญย บั๋ว ต้าย ก๊อง , ‘ เยีย ต้ง กี​ตู่ อ๊ะ . ’ นิ่น บัว ฯฒฯ ดั๊ว เมี่ยน ธั้ม .
41013007	เม่ย บัว ไฮ์ เมี่ยน เบ๊าะ ต้ม จ๋า หย่า ไฮ์ เบ๊าะ ต้ม จ๋า เญย เฝียน วั้ว หฒั่น , ไม้ ตู๋ง กั้ม เหฑีย . น้าย เต๋ย สี่ ด่ง หาย ฒู้ง อ๋อย หฒุ ธ้วด มป่า เซ้ด เมว์ย เญย เฒี่ยง โห่ ไม้ แก้ง เถา .
41013008	น้าย ฝีง เหธา วั้ว ฝีง อ๋อย เบ๊าะ จ๋า . น้าย นอม กั๊วะ เหธา วั้ว นอม กั๊วะ หย่า เบ๊าะ ต้ม จ๋า . ม่าย เต๋ย ต๋อง เดา ต์ง , แอ๋ง ม่าย ต้ม ฮวาง ต้ม หง่อ . น้าย เต๋ย สี่ ธ้วด ต้าย ปุน ธีง เซ้ด เมว์ย เญย ฮนอย-เหญียะ เจี์ย กอน ธ้วด .
41013009	“ มป่า เม่ย บัว กั้น อ๋อย หฒุ ไฝ ฟิม . เมี่ยน อ๋อย เฒาะ เม่ย บัว มี่ง สี่ ต้อง . เยียม หวุ่ย ต้อง นิ่น บัว อ๋อย หล่ง ปย๊า-ปิน เบ๊าะ เม่ย บัว . เม่ย บัว หลาย เยีย หย่า อ๋อย หฒุ โซ้ว เจี๊ยน หฒูง เหธา ฮู่ง เตี๋ย เญย หฑะเฮมียน ตอง เจี๊ยน นิ่น บัว โหฒว ฒอง-เหฒง .
41013010	คู้ เฝียน อ๋อย หฒุ ฒุ่น ปุน ฝีงๆ เมี่ยน หมวัง , เซ้ด เมว์ย เญย เฒี่ยง โห่ หธีง ต้าย เถา .
41013011	เมี่ยน เฒาะ เม่ย บัว ต้อ มี่ง สี่ ต้อง วั้ว หฒั่น , ไม้ ตู๋ง จา-ด่าง เฑ่า อ๋อย หฒุ ฮนั้ง หาย นอ ก๊อง . เถา วั้ว หฒั่น , ทิน-ฮู่ง ฮนั้ง หาย นอ ปุน เม่ย บัว ก๊อง ฯฒฯ อ๋อย หฒุ ฮนั้ง วั้ว นอ ก๊อง , เหว่ย หฒุ ไม้ เฒ์ย เม่ย บัว กั้น ฮนั้ม ธ้วด ต้าย ก๊อง , เซ สีง ลี่ง ปุน เม่ย บัว ก๊อง .
41013012	“ มั์ว-ต่อย อ๋อย เฒาะ มั์ว-ต่อย จิว ปุน เมี่ยน ไต๋ , เตีย อ๋อย เฒาะ นิ่น เญย ฝุเจว๊ย จิว ปุน เมี่ยน ไต๋ . ฝุเจว๊ย เหธา เตี๋ย หม่า หย่า เป๋น วิน , จิว ปุน เมี่ยน ไต๋ .
41013013	เหว่ย เยีย , หฒวัง เมี่ยน อ๋อย ฑอง เม่ย บัว . มป่า , หาย เต้า เตี๊ย ตุ๊ เถา ต้าว ฯฒฯ ตุ๊ เหฌียว อ๊ะ .
41013014	“ เม่ย บัว ปวัด โหฒว ปุน หญู่งๆ หว่าย วั้ว เต้า ต้ม เฮยี่ย โหยว เยียม เจี๊ยน ไม้ หอบ หฒุ เยียม เญย ต๋อง วั้ว หฒั่น , ( โตะ โซว เญย เมี่ยน อ๋อย หฒุ เม่ง แปะ น้าย เต๋ย หว่า . ) เยียม ยู​เดีย แซ้ง วั้ว เต๋ย อ๋อย หฒุ เปย๋า ฝาว บง .
41013015	เยียม เปย๊า-ง่อ วั้ว เต๋ย เหฌี่ย ต้าย , ไม้ ตู๋ง เปียะ เปย๊า เฒาะ หาย หญู่ง ต้อ มี่ง .
41013016	เยียม เด่ย เญย เมี่ยน , ไม้ ตู๋ง หฑวน เปย๊า เฒาะ กั้น เญย ต้ม ลุย .
41013017	เยียม วั้ว เต๋ย ฮนอย-เหญียะ , ม่าย เจี๊ยน ซิน เญย , เหธา ม่าย กู้งว์า ฮบ หญอ เญย มเซียะ ตอน หฒะเก้ง ปวั้ง หฒุ โค้ว อ๊ะ .
41013018	อ๋อย หฒุ เต๋า เก๋า โท้ ทิน-ฮู่ง ไม้ ตู๋ง ปุน น้าย เต๋ย สี่ ธ้วด ต๋อย หฒุ ตง-เกน ฮนอย ,
41013019	เหว่ย หฒุ เถา วั้ว เต๋ย ฮนอย-เหญียะ ม่าย ต้ม เหฒะ หน่าน . เยียม ทิน-ฮู่ง เหฒย ลู่ง เหฒย เดา เถา อี้ หฒั่น , ไม้ ม่าย เจี๋ย ด่ง น้าย หฑุ่น เซียม . เจี๋ย มี่ง เหยียด ลิ์ว หย่า ไม้ ม่าย อ๊ะ .
41013020	สี ก๊อง เฒี้ยว ไม้ ปุน วั้ว เต๋ย ฮนอย-เหญียะ นั้ง , ไม้ ม่าย หาย เต้า ไฮ่ ตุ๊ แหม่ง ธ้วด . เซ เหว่ย ทิน-ฮู่ง กิ๊น ต้าย เญย เมี่ยน นิ่น หธีง ต้าย ปุน วั้ว เต๋ย ฮนอย-เหญียะ นั้ง หมี่ อ๊ะ .
41013021	“ วั้ว หฒั่น , สี ก๊อง ม่าย หาย เต้า บั๋ว เม่ย บัว , ‘ หมั่ง ก๋า , กี​ตู่ เยียม น้าย ! ’ ไฟ ‘ หมั่ง ก๋า , นิ่น เยียม วั้ว ! ’ ไม้ ตู๋ง เสียน .
41013022	เหว่ย หฒุ ม่าย เมี่ยน ก๊อง นิ่น บัว โหฒว กี​ตู่ มป่า จ๊า เญย , แอ๋ง ม่าย จ๊า โต่ว หว่า เมี่ยน อ๋อย ธ้วด ต้าย โหฒว จั๋ง-โห่ เหธา บัวะ ฮ่อง เญย สี่ ดั๊ว เมี่ยน . สี ก๊อง ไฮ่ ดั๊ว ตุ๊ หฒุ นอ , นิ่น บัว อ๋อย เลี่ยม ทิน-ฮู่ง กิ๊น ต้าย เญย เมี่ยน ดั๊ว .
41013023	เม่ย บัว อ๋อย หฒุ ไฝ ฟิม โอ่ . น้าย เต๋ย สี่ ไม้ แก้ง ธ้วด เยีย จา-ด่าง บั๋ว เม่ย บัว .
41013024	“ เหฒะ หน่าน เจี๋ย ลิ์ว วั้ว เต๋ย ฮนอย-เหญียะ , ‘ บะฮนอย ฯฒฯ เจี๊ยะ มี่ง , หฮลา หย่า ไม้ หฒิว ฌัง อ๊ะ .
41013025	หฒวัง เหฮลย เยียม วั้ว ลู่ง อ๋อย ด๊อด เหฌี่ย ต้าย , เยียม ลู่ง ม่าย ชะ เญย กะน้าย ฒู้ง หฒุ ดั่น ต์ง . ’
41013026	“ เมี่ยน ฯฒฯ ปวัด เยีย , ป้าม เมี่ยน เญย ตอน , ม่าย ต้ม ชะ หย่า ม่าย ฌัง-หล่าง เยียม วั้ว บ๋วน เหฌี่ย ต้าย .
41013027	เยีย ฯฒฯ พ้าย ฟิน-เมี่ยน มี่ง เปยย ปูง หฑยาว , เยียม น้าย ปูง ลู่ง กอน มี่ง เถา วั้ว ปูง ลู่ง กอน เซียว ฒุ้น เยีย กิ๊น ต้าย เญย เมี่ยน .
41013028	“ อ๋อย หฒุ หล่ง ง่ง หญอ เดี๋ยง โหะ เหยียด หญู่ง . ปวัด เดี๋ยง-ฆว่า ธ้วด หธุน , ฆอย น่อม หลุน , เม่ย บัว ฯฒฯ ฮิ้ว ตุ๊ อ๊า ลั่ม เปียะ ห่า เกว๋ย อ๊ะ .
41013029	ฟี่ ฮนั้ง เญย , เม่ย บัว ปวัด น้าย เต๋ย เหยียด ฒู้ง สี่ ธ้วด วั้ว หฒั่น , เม่ย บัว ฯฒฯ ฮิ้ว ตุ๊ เยีย , ป้าม เมี่ยน เญย ตอน , เถา ฟัด , ฒู้ง เยียม เจี๊ยน แก้ง ด่าง อ๊ะ .
41013030	เยีย ก๊อง เฒียน บั๋ว เม่ย บัว , น้าย ต่อย เมี่ยน เกวย เสย ไม้ แก้ง เหฑ่ง , น้าย เต๋ย เหยียด ฒู้ง สี่ ฯฒฯ ธ้วด ต้าย อ๊ะ .
41013031	ลู่ง เดา อ๋อย เจี๋ย เหฑ่ง , มป่า เยีย เญย หว่า เหยียด ลิ์ว ไม้ เจี๋ย .
41013032	“ วั้ว นอม ฮนอย , วั้ว นอม เฒี่ยง โห่ , หาย หฒั่น อ๋อย เถา , ไม้ ม่าย หาย เต้า ฮิ้ว . เลี่ยม ทิน-ต้อง เญย ฟิน-เมี่ยน ไม้ ฮิ้ว , ตอน หย่า ไม้ ฮิ้ว . ขูง หฒั่ง เตี๋ย กั้น ฮิ้ว ฮนั้ง .
41013033	เม่ย บัว อ๋อย หฒุ ไฝ ฟิม , กีง เจี๊ยน เฮญี้ยว , เหว่ย หฒุ เม่ย บัว ไม้ ฮิ้ว ตุ๊ วั้ว นอม เฒี่ยง โห่ หาย หฒั่น เถา .
41013034	“ เซ ฮนั้ง ล่าน เมี่ยน อ๋อย ธ้วด เจ๊า มี่ง โก เญย , ฯฒฯ เฒาะ นิ่น เญย จา-ตี้ง ปุน นิ่น เญย โปว บัว โก๋ว , ปุน เก๊าะ-เมี่ยน ม่าย เก๊าะ-เมี่ยน เญย กง โหฒว . บั๋ว ฒั้ว แก้ง เมี่ยน หลงๆ ฒั้ว เจี๊ยน แก้ง , นิ่น ฯฒฯ มี่ง หมี่ อ๊ะ .
41013035	ฮนั้ง หน่าย , เม่ย บัว อ๋อย หฒุ กีง เฮญี้ยว ฒั้ว เจี๊ยน , เหว่ย หฒุ เม่ย บัว ไม้ ฮิ้ว ตุ๊ เปย๊า-เฒี้ยว หาย นอม เฒี่ยง โห่ หฑวน , ลู่ง ม์าน-หฮมวัง , ไฟ ด๊าม ม์วน , ไฟ ไจ หฆาย ต้าว , ไฟ ลู่ง ฌัง .
41013036	เหฑีย นิ่น เลี่ยม เฒ่ย หฑวน ต้าย หย่า ปวัด เม่ย บัว มฌ่อม เหฑ่ง หมี่ อ๊ะ .
41013037	น้าย โจ๋ว หว่า เยีย บั๋ว เม่ย บัว , เยีย หย่า บั๋ว หฒวัง เมี่ยน , อ๋อย หฒุ กีง เฮญี้ยว ฒั้ว เจี๊ยน โอ่ . ”
41014001	แอ๋ง ม่าย อี ฮนอย ฮนั้ง ฯฒฯ เถา เสีย แหม่ง ฒิบ เหธา ไม้ อัน ปี๊ง เญย ฌั้ว เญย ฒิบ . ไซ เมี่ยน เปย๊ย เหธา หฌาว เล์ย เญย ฟิน-แซง ต๊า หฒะเอ๋ย ฮนั้ง หาย นอ ไฮ่ ปี๋ง เจี๊ยน เฒาะ เย​ซู ไต๋ กวั่ง .
41014002	นิ่น บัว ก๊อง , “ น้าย เต๋ย เจี๋ย ฒิบ เญย ฮนอย กะญั์ว , บัว ไม้ ตู๋ง แก้ง เฒาะ . กั้ม เหฑีย หฒวัง เมี่ยน ไฮ่ หลุ่น เหฑ่ง มเปย . ”
41014003	เย​ซู เยียม เบ​ทา​นี ล์าง , ปุ๊ด เจี๋ย ก้ม ฮู้ แป่ง วั้ว เต้า ซี​โมน เญย เปย๊า . หญั่น เจี๊ยน หฮนาง วั้ว หฒั่น , ม่าย เต้า มเซียะ ตอน ต้อ นอม แป้ง ตั๊บ ปวั๊ง จ๋าย ไห่ เญย นา​ดา โย่ว ต้าย . นิ่น เบ๊าะ ฮู้ แป้ง หย่า โต๋ น้าย เต๋ย โย่ว ดาง เฮยี้ยด เย​ซู เญย มฆ้อง .
41014004	ม่าย เต๋ย เยียม วั้ว เญย เมี่ยน เฉีย เจี์ย ไห่ . ล่าน ฯฒฯ บั๋ว ล่าน , “ แปะๆ หฒาว โย่ว ดาง กวั่ง โหฒว หาย หญู่ง ?
41014005	น้าย เต๋ย โย่ว ดาง หม่าย ตุ๊ ฟาม-แป๊ะ ฮนอย กง-ฒิ่น เญย ญ่าน ปุน เมี่ยน จ่ม เมี่ยน นีอา . ” นิ่น บัว ฯฒฯ ก๊อง เฮนี้ย เญย ปุน วั้ว เต้า มเซียะ ตอน .
41014006	มป่า เย​ซู ก๊อง , “ ไม้ ตู๋ง ก๊อง นิ่น ม่าะ ! เม่ย บัว โหฒว หาย หญู่ง หละเญ้า นิ่น ? นิ่น ฮนั้ง น้าย นอ โหฒว ปุน เยีย เซ หลง ไห่ อ๊ะ .
41014007	เม่ย บัว หฒั่นๆ ม่าย เมี่ยน จ่ม เมี่ยน เหธา เม่ย บัว เยียม . หาย หฒั่น อ๋อย โหฒว หลง ปุน นิ่น บัว เซ โหฒว ตุ๊ เญย . มป่า เม่ย บัว ไม้ ตุ๊ เยีย เหยียด ลิ์ว เหธา เม่ย บัว เยียม .
41014008	น้าย เต้า มเซียะ ตอน , เอย นิ่น ไฮ่ โหฒว เญย , นิ่น ฯฒฯ โหฒว อ๊ะ . นิ่น โต๋ โย่ว ดาง เฮยี้ยด เยีย เญย ซิน , นิ่น จา-ด่าง โหฒว เหว่ย หลิ่ว เล์ย หฒัง เยีย .
41014009	เยีย ก๊อง เฒียน บั๋ว เม่ย บัว , ไม้ กุ๊น เยียม ลู่ง เดี๊ย หาย นอม ต๋อง ฒุ่น คู้ เฝียน , เมี่ยน อ๋อย ก๊อง น้าย เต้า มเซียะ ตอน โหฒว เญย เจ๊า-โหล่ว เหว่ย จั๋ง เถา นิ่น . ”
41014010	เย​ซู เญย เหฒียบ เหญ่ย เต้า ไซ-ก๋อ ม่าย เต้า , บั๋ว เห่ว ยู​ดาด อิ​สะ​คา​ลิ​โอด . ยู​ดาด มี่ง ล์อ ไซ เมี่ยน เปย๊ย , อ๋อย เฒาะ เย​ซู หม่าย ปุน นิ่น บัว .
41014011	ไซ เมี่ยน เปย๊ย ไฮ์ นิ่น ฮนั้ง น้าย นอ ก๊อง , นิ่น บัว อะเฮน้ย ไห่ หย่า แล์ง ปุน ญ่าน นิ่น . เยียม หน่าย ต้าย , ยู​ดาด ฯฒฯ ล์อ ฉัง เฒาะ เย​ซู จิว ปุน นิ่น บัว .
41014012	เจี๋ย ไม้ อัน ปี๊ง เญย ฌั้ว เญย ฒิบ ต้าว ฮนอย , ต้ง ไต๋ ปะกี ยู่ง ตอน หญั่น เสีย แหม่ง ฒิบ วั้ว ฮนอย , ไซ-ก๋อ บัว หน่าย เย​ซู , “ ไซ-เตี๋ย อ๋อย เยีย บัว เยียม หาย เบ่น เสีย แหม่ง ฒิบ เญย หญั่น ฮบ ปุน ไซ-เตี๋ย หญั่น ? ”
41014013	เย​ซู ฯฒฯ พ้าย อี เต้า ไซ-ก๋อ มี่ง หย่า บั๋ว เหฒียง นิ่น บัว , “ เม่ย บัว อ๋อย หฒุ เปียะ ฒี่ง ฯฒฯ ม่าย เต้า เมี่ยน ดาม เจี๊ยน เนีย-หะโล่ว ฒ่าง เจี๊ยน ววม เญย , ต้าย ปวั้ง เม่ย บัว . อ๋อย หฒุ กัน นิ่น มี่ง อ๊ะ .
41014014	นิ่น เปียะ หาย นอม เปย๊า , อ๋อย หฒุ หน่าย ก๋า เปย๊า-เฒี้ยว , ‘ ไซ-เตี๋ย หน่าย , นิ่น เหธา นิ่น เญย ไซ-ก๋อ อ๋อย หฒุ เยียม หาย ฉง เปย๊า หญั่น เสีย แหม่ง ฒิบ เญย หฮนาง ? ’
41014015	เปย๊า-เฒี้ยว ฯฒฯ ต้อ เม่ย บัว ฝาว มี่ง หมั่ง กู้ หงว่าย วั้ว ฑั่ง เปย๊า , ม่าย ฉง จั๊ง เญย . หญู่งๆ ม่าย ฑ่อย . เม่ย บัว เยียม หน่าย เหว่ย บัว เบ่น อ๊ะ . ”
41014016	ไซ-ก๋อ บัว ฯฒฯ ธ้วด เจ๊า มี่ง อ๊ะ . เปียะ ฒี่ง มี่ง , ปวัด หญู่งๆ ต๋อย-ติ่ว เย​ซู ก๊อง เญย หว่า . นิ่น บัว ฯฒฯ เยียม วั้ว เบ่น เสีย แหม่ง ฒิบ เญย หฮนาง .
41014017	ลู่ง ม์าน-หฮมวัง , เย​ซู เหธา นิ่น เญย เหฒียบ เหญ่ย เต้า ไซ-ก๋อ ต้าย .
41014018	หญั่น เจี๊ยน หฮนาง วั้ว หฒั่น , เย​ซู ก๊อง , “ เยีย ก๊อง เฒียน บั๋ว เม่ย บัว , เยียม เม่ย บัว บุด๋ง ม่าย เต้า อ๋อย หม่าย เยีย , ต้ง เหยียด เต้า เหธา เยีย จวั่ง เตี้ย หญั่น หฮนาง เญย เมี่ยน . ”
41014019	ไซ-ก๋อ บัว เฑ่า ไห่ ฯฒฯ เหยียด เต้า เหยียด เต้า เญย หน่าย เย​ซู , “ ไม้ เฒ์ย เยีย ซ่าะ ? ”
41014020	เย​ซู เตา , “ เซ เม่ย บัว เหฒียบ เหญ่ย เต้า เญย เหยียด เต้า , ต้ง เหธา เยีย จวั่ง หฑ่อม กั๊วะ ฌั้ว เญย เหยียด เต้า .
41014021	เยีย , ป้าม เมี่ยน เญย ตอน , อ๋อย หฒุ เกวย เสย , ฮนั้ง กีง-โซว ก๊อง นอ . มป่า หม่าย เยีย วั้ว เต้า ฒู้ง อ๋อย หฒุ โค้ว อ๊ะ . นิ่น ไม้ ตู๋ง ธ้วด เสย เก้า หลง . ”
41014022	หญั่น เจี๊ยน หฮนาง วั้ว หฒั่น , เย​ซู เฒาะ ฌั้ว ต้าย , แล์ง ฒี่ง ลิ์ว ทิน-ฮู่ง , ฯฒฯ แมะ ฆอย ปุน นิ่น เญย ไซ-ก๋อ หย่า ก๊อง , “ ฒิบ เจี๊ยน อ๊ะ . น้าย เซ เยีย เญย ซิน . ”
41014023	เย​ซู แอ๋ง เฒาะ ฒ้าน อะหงุ่น ติ๊ว ต้าย , แล์ง ฒี่ง ทิน-ฮู่ง หย่า ธุ้น ปุน นิ่น บัว ฮบ . นิ่น บัว เหยียด ฒู้ง ฯฒฯ จวั่ง วั้ว นอม ฒ้าน ฮบ .
41014024	เย​ซู แอ๋ง บั๋ว นิ่น บัว , “ น้าย เซ เยีย เญย ฑย้าม เหว่ย เหลียบ เจี์ย ทิน-ฮู่ง เญย แหง่ง หว่า . เซ เหว่ย เมี่ยน ธั้ม เหลี่ยว ธ้วด ต้าย .
41014025	เยีย ก๊อง เฒียน บั๋ว เม่ย บัว , เยียม น้าย มี่ง , เยีย ไม้ ฮบ น้าย อะหงุ่น ติ๊ว . ฒั้ว เถา เยียม ทิน-ฮู่ง เญย กั๊วะ วั้ว นอม ฮนอย เยีย เหธา เม่ย บัว เซียง-ฮบ เจี๋ย . ”
41014026	นิ่น บัว ป๋าว ลิ์ว ฑูง ฯฒฯ ธ้วด ต้าย , มี่ง วั้ว กะลั้น บง .
41014027	เย​ซู ก๊อง บั๋ว นิ่น เญย ไซ-ก๋อ , “ เม่ย บัว เหยียด ฒู้ง อ๋อย กวั่ง เจี๊ยน เยีย เปย๋า , เหว่ย หฒุ กีง-โซว เฟี้ย เจี๊ยน ก๊อง , ‘ ทิน-ฮู่ง อ๋อย ไต๋ ปะกี ยู่ง เญย เฒี้ยว , ปะกี ยู่ง ฯฒฯ หฑาน เหฑ่ง หมี่ อ๊ะ . ’
41014028	มป่า เยีย ไต่ มี่ง ทิน-ฮู่ง แอ๋ง ปุน เยีย นั่ง ต้าย , เยีย ฯฒฯ มี่ง กา​ลิ​ลี แซ้ง ด่าง เม่ย บัว . ”
41014029	ปี​เต บั๋ว เย​ซู , “ ไซ-เตี๋ย อ่า , ไม้ กุ๊น นิ่น บัว เหยียด ฒู้ง กวั่ง เม่ย , เยีย ไม้ กวั่ง . ”
41014030	เย​ซู บั๋ว ปี​เต , “ เยีย ก๊อง เฒียน บั๋ว เม่ย , อี้ ม์วน , ไจ ไม้ แก้ง หฆาย อี หฑุ่น , เม่ย ฒู้ง ไม้ เหญี่ยม เยีย ปัว หฑุ่น . ”
41014031	ปี​เต แอ๋ง ก๊อง เก้า แหง่ง , “ ไม้ กุ๊น เยีย หฒุ เหธา ไซ-เตี๋ย ไต่ , เยีย เหยียด ลิ์ว เหญี่ยม , ไม้ กวั่ง เม่ย . ” วั้ว เต๋ย ไซ-ก๋อ เหยียด ฒู้ง หย่า ฟี่ ฮนั้ง เญย ก๊อง .
41014032	นิ่น บัว ฯฒฯ มี่ง เถา นอม ต๋อง , บั๋ว เห่ว เกด​เส​มา​นี . เย​ซู บั๋ว นิ่น เญย ไซ-ก๋อ , “ เม่ย บัว เฒว์ย เจี๊ยน น้าย ฒั้ว เยีย เต๋า เก๋า โอ่ . ”
41014033	นิ่น ฯฒฯ ต้อ ปี​เต , ยา​กอบ , โย​ฮัน เหธา เจี๊ยน นิ่น มี่ง . วั้ว หฒั่น เย​ซู ไฮ์ เฮญี้ยว มุน , เฑ่า ตุ๊ โค้ว ไห่ .
41014034	เย​ซู บั๋ว นิ่น บัว , “ เยีย ไฮ์ หฒะเก้ง ! เฑ่า ไห่ , ฮนั้ง ไฮ่ ไต่ เญย นอ . เม่ย บัว เยียม น้าย กีง เฮญี้ยว ฒั้ว เจี๊ยน โอ่ . ”
41014035	เย​ซู แอ๋ง เจี๋ย มี่ง เต๋ย ฯฒฯ บ๊าบ เหฌี่ย เดา เต๋า เก๋า โท้ ทิน-ฮู่ง สี ก๊อง ไฮ่ นอ , ปุน นิ่น ไฮ่ ซิ้ม ดุ๊ด วั้ว นอม เสี่ยว โค้ว เญย เฒี่ยง โห่ .
41014036	นิ่น ก๊อง , “ อา เตีย อ้า ! อา เตีย ! หม่าน สี่ เตีย ไฮ่ โหฒว เญย . โท้ เฒาะ ฆอย เยีย อ๋อย หฒุ ฮบ น้าย นอม ฒ้าน . มป่า ไม้ ตู๋ง เอย เยีย เญย เอ๋ย . อ๋อย หฒุ เอย เตีย เญย เอ๋ย ฮนั้ง . ”
41014037	เย​ซู เต๋า เก๋า ลิ์ว , ฯฒฯ หฑวน ต้าย ปวัด วั้ว เต๋ย ปัว เต้า ไซ-ก๋อ มฌ่อม เหฑ่ง หมี่ อ๊ะ . นิ่น บั๋ว ปี​เต , “ ซี​โมน อ้า ! เม่ย มฌ่อม หมี่ อ๊ะ ? เม่ย ไม้ ไฮ่ กีง เจี๊ยน ฒั้ว เหยียด นอม เฒี่ยง โห่ ไฟ ?
41014038	อ๋อย หฒุ กีง เจี๊ยน เฮญี้ยว เต๋า เก๋า , โท้ ทิน-ฮู่ง ไม้ ตู๋ง ปุน เม่ย บัว ปวั้ง หฒุ เสย เฮญี้ยว เญย สี่ . เม่ย บัว เญย เฮญี้ยว อ๋อย โหฒว หอบ , มป่า ซิน หฒั่ง เมา ไห่ . ”
41014039	เย​ซู แอ๋ง มี่ง เต๋า เก๋า หฑุ่น , หย่า ฮนั้ง ฒิ่น ด่าง วั้ว หฑุ่น นอ ก๊อง .
41014040	นิ่น แอ๋ง หฑวน เถา ไซ-ก๋อ วั้ว , ปวัด นิ่น บัว มฌ่อม หมี่ อ๊ะ , เหว่ย หฒุ มฒีง หญุย ! ไห่ , หนูง ไม้ ฆอย . นิ่น บัว หย่า ไม้ ฮิ้ว ตุ๊ อ๋อย หฒุ ฮนั้ง หาย นอ เตา เย​ซู .
41014041	เย​ซู แอ๋ง หฑวน ตะฟาม หฑุ่น , บั๋ว นิ่น บัว , “ เม่ย บัว หธ่อ เยียม หน่าย เปว๋ย มฌ่อม ฮิด ขวน ? เก๋า อ๊ะ . เฒี่ยง โห่ เถา อ๊ะ . เยีย , ป้าม เมี่ยน เญย ตอน , หฒุ จิว ปุน เยียม ฒุ์ย-เมี่ยน เญย ปั์ว-เดี๊ย .
41014042	เจี์ย ซิน ต้าย , บัว มี่ง อ๊ะ . หมั่ง ก๋า วั้ว ! หม่าย เยีย วั้ว เต้า เมี่ยน ต้าย เถา อ๊ะ . ”
41014043	เย​ซู ก๊อง หว่า ฒู้ง ไม้ แก้ง เซ้ด , เหฒียบ เหญ่ย เต้า ไซ-ก๋อ เญย เหยียด เต้า , บั๋ว เห่ว ยู​ดาด , เลี่ยม เฒ่ย ต้าย เถา อ๊ะ . แอ๋ง ม่าย ไซ เมี่ยน เปย๊ย เหธา หฌาว เล์ย เญย ฟิน-แซง เหธา เมี่ยน โก๋ พ้าย ต้าย เญย เมี่ยน ธั้ม , ต้อ เจี๊ยน หฑุ ด๊าว , นั้น เจี๊ยน เดี๋ยง-ด๋น , กัน เจี๊ยน ต้าย .
41014044	หม่าย เย​ซู วั้ว เต้า จา-ด่าง บั๋ว เหฒียง วั้ว เต๋ย , นิ่น อ๋อย โหฒว นอม จั๋ง-โห่ ปุน นิ่น บัว ฮิ้ว ตุ๊ เย​ซู . นิ่น ก๊อง , “ เยีย ฒม หาย เต้า , เซ ต้ง เม่ย บัว อ๋อย เฒาะ วั้ว เต้า อ๊ะ . เฒาะ นิ่น , โก๋ว หลง , เคน เจี๊ยน มี่ง อ๊ะ . ”
41014045	ยู​ดาด เยี้ยด เถา ฯฒฯ แปง หฒะ เญย มี่ง เย​ซู วั้ว หย่า ก๊อง , “ ไซ-เตี๋ย อ้า ! ” แอ๋ง ฒม นิ่น เญย เฮมียน .
41014046	วั้ว เต๋ย เมี่ยน ฯฒฯ เหฌี่ย ปั์ว เฒาะ เย​ซู ชัม เจี๊ยน อ๊ะ .
41014047	มป่า ม่าย เต้า โซ้ว กะเฮลน เญย เมี่ยน แปง นิ่น เญย หฑุ ด๊าว ธ้วด , ฮงะ ต้ม ไซ เมี่ยน เญย โน่ว , ไพ หฒุ โน่ว เญย เหยียด ปูง มน่อม ดุ๊ด มี่ง .
41014048	เย​ซู ต๋อย นิ่น บัว ก๊อง , “ เม่ย บัว ปวัด เยีย ฮนั้ง หฒะ แปง หธีง ต้าย ต้อ เจี๊ยน หฑุ ด๊าว เหธา เดี๋ยง-ด๋น ต้าย เฒาะ เยีย ?
41014049	เยีย ฮนอยๆ เหธา เม่ย บัว เยียม หฒั่ง ทิน-ฮู่ง เญย เปย๊า หฌาว เมี่ยน , เม่ย บัว หย่า ไม้ เฒาะ เยีย . มป่า เฟี้ย เจี๊ยน กีง-โซว เญย หว่า อ๋อย หฒุ ธ้วด ต้าย ต๋อย-ติ่ว . ”
41014050	ไซ-ก๋อ บัว เหยียด ฒู้ง เฒียง หน่าย กวั่ง เจี๊ยน นิ่น เปย๋า เหฑ่ง หมี่ อ๊ะ .
41014051	ม่าย เต้า โฮ่ว แซง , ขูง ผง คว้าย ล่าม่า เดีย , กัน เจี๊ยน เย​ซู มี่ง . วั้ว เต๋ย เมี่ยน ฯฒฯ อ๋อย เฒาะ นิ่น ,
41014052	มป่า นิ่น กวั่ง เจี๊ยน ล่าม่า เดีย วั้ว , แล่ง แก๊ง เญย เปย๋า .
41014053	เฒาะ เย​ซู วั้ว เต๋ย ต้อ เย​ซู มี่ง ต้ม ไซ เมี่ยน เญย เปย๊า . หฒวัง ไซ เมี่ยน เปย๊ย เหธา เมี่ยน โก๋ เหธา หฌาว เล์ย เญย ฟิน-แซง หย่า กั๊บ ฒุ้น วั้ว .
41014054	ปี​เต กัน เจี๊ยน มี่ง มป่า เล่ย โก เต๋ย เญย , ฯฒฯ เถา ต้ม ไซ เมี่ยน เญย เปย๊า . นิ่น เปียะ หลาด กะญั์ว , เหธา ฒั้ว เปย๊า เญย แปง เฒว์ย เจี๊ยน หฑาว โต์ว .
41014055	ไซ เมี่ยน เปย๊ย เหธา กุ๊น สี่ หวุ่ย เญย หฒวัง เมี่ยน อ๋อย ล์อ ฒอง-เหฒง โก๋ เย​ซู เหว่ย ไต๋ นิ่น , มป่า ล์อ ไม้ ตุ๊ หาย หญู่ง ฒอง-เหฒง .
41014056	ม่าย เมี่ยน ธั้ม เญย โหฒว จ๊า ฒอง-เหฒง โก๋ นิ่น , มป่า นิ่น บัว ก๊อง เญย หว่า ไม้ ต๋อย .
41014057	แอ๋ง ม่าย เต๋ย เมี่ยน โซ้ว เจี์ย ต้าย โหฒว จ๊า ฒอง-เหฒง โก๋ เย​ซู . นิ่น บัว ก๊อง ,
41014058	“ เยีย บัว ไฮ์ นิ่น ก๊อง , ‘ เยีย อ๋อย เฒาะ เมี่ยน เญย ปั์ว โหฒว ต้าย น้าย นอม หฒั่ง ทิน-ฮู่ง เญย เปย๊า แธะ เหฑ่ง . ฆะฮ้า ปัว ฮนอย เยีย แอ๋ง กั้น เหธย นอม , ต้ง ไม้ เฒ์ย เมี่ยน เญย ปั์ว โหฒว เญย . ’ ”
41014059	มป่า เลี่ยม นิ่น บัว ก๊อง น้าย เต๋ย ฒอง-เหฒง เญย หว่า ไม้ ต๋อย .
41014060	ต้ม ไซ เมี่ยน เยียม หฒวัง เมี่ยน เญย หฑะเฮมียน โซ้ว เจี์ย ต้าย หน่าย เย​ซู , “ น้าย เต๋ย เมี่ยน ฮนั้ง น้าย นอ โก๋ เม่ย , เม่ย ไม้ เตา ไฟ ? ”
41014061	มป่า เย​ซู ไม้ โค โล . เหยียด โจ๋ว หย่า ไม้ เตา . ต้ม ไซ เมี่ยน แอ๋ง หน่าย เย​ซู , “ วั้ว หญู่ง , เม่ย โหฒว กี​ตู่ , ต้ง เมี่ยน เธง วั้ว เต้า ทิน-ฮู่ง เญย ตอน ไฟ ? ”
41014062	เย​ซู เตา , “ เฒ์ย เญย . เม่ย บัว เหยียด ฒู้ง หย่า อ๋อย ตุ๊ ปวัด เยีย , ป้าม เมี่ยน เญย ตอน , เฒว์ย เจี๊ยน เน่น เจี๋ย เญย ทิน-ฮู่ง เญย บย่าว แหมง , หย่า เยียม วั้ว ลู่ง เญย บ๋วน เหฌี่ย ต้าย . ”
41014063	ต้ม ไซ เมี่ยน ไฮ์ น้าย เต๋ย หว่า ฯฒฯ เป๊ด นิ่น กั้น เญย ลุย หย่า ก๊อง , “ บัว ไม้ หฒุ ล์อ หาย เต้า โหฒว ฒอง-เหฒง อ๊ะ .
41014064	เม่ย บัว ไฮ์ นิ่น คี ทิน-ฮู่ง . เม่ย บัว อ๋อย ฮนั้ง หาย นอ ตี่ง นิ่น ? ” นิ่น บัว เหยียด ฒู้ง ตี่ง นิ่น ต่อง . หฒี่ ตุ๊ ไต่ อ๊ะ .
41014065	ม่าย เต๋ย เยียม วั้ว เญย เมี่ยน ฯฒฯ ทุ้ย ววม-ฑุ่ย แน้ด เย​ซู , แอ๋ง ปวัง เจี๊ยน นิ่น เญย เฮมียน , เบ๊าะ นิ่น , หย่า ก๊อง , “ ไธ ก๋า ! หาย เต้า เบ๊าะ เม่ย ? ” แปง หย่า ไบ๋ นิ่น เญย เฮมียน .
41014066	ปี​เต หธ่อ เยียม เจี๊ยน กะเดี๊ย , หลาด กะญั์ว , ม่าย ต้ม ไซ เมี่ยน เญย เหยียด เต้า มเซียะ โปว ต้าย .
41014067	นิ่น ปวัด ปี​เต เยียม วั้ว หฑาว โต์ว ฯฒฯ นุๆ เญย หมั่ง เจี๊ยน นิ่น ก๊อง , “ เม่ย หย่า กัน วั้ว เต้า นา​ซา​เล้ด เมี่ยน , เย​ซู . ”
41014068	มป่า ปี​เต ไม้ เหญี่ยม . นิ่น เตา , “ เยีย ไม้ ฮิ้ว หย่า ไม้ เม่ง แปะ เม่ย ก๊อง หาย หญู่ง . ” ปี​เต ฯฒฯ ธ้วด เถา หลาด แก้ง . วั้ว หฒั่น ไจ ฯฒฯ หฆาย อ๊ะ .
41014069	วั้ว เต้า มเซียะ โปว ปวัด นิ่น เยียม วั้ว แอ๋ง บั๋ว โซ้ว กะเฮลน วั้ว เต๋ย เมี่ยน , “ น้าย เต้า เมี่ยน เป๋น วั้ว กวั้น เมี่ยน เญย เหยียด เต้า . ”
41014070	มป่า ปี​เต แอ๋ง ไม้ เหญี่ยม . เหยียด หฒั่น เจี๋ย , โซ้ว กะเฮลน วั้ว เต๋ย เมี่ยน แอ๋ง โก๋ ปี​เต ก๊อง , “ เม่ย หฒะเก้ง เป๋น วั้ว กวั้น เมี่ยน เญย เหยียด เต้า อ๊ะ , เหว่ย หฒุ เม่ย เซ กา​ลิ​ลี เมี่ยน . ”
41014071	ปี​เต ฯฒฯ โด๊ว เจี์ย เหฒียว ก๊อง , “ สี ก๊อง เยีย ก๊อง ไม้ เฒียน นอ , แล์ง ปุน ทิน-ฮู่ง ตี่ง เยีย เญย ฒุ์ย อ๊ะ . เยีย หฒะเก้ง ! ไม้ ฮิ้ว ตุ๊ เม่ย บัว ก๊อง วั้ว ล่าน เมี่ยน . ”
41014072	เลี่ยม เฒ่ย ไจ ฯฒฯ หฆาย ตะเหญ่ย หฑุ่น . ปี​เต จั๋ง หฒุ เย​ซู บั๋ว เจี๋ย นิ่น , “ ไจ ไม้ แก้ง หฆาย อี หฑุ่น , เม่ย ไม้ เหญี่ยม เยีย ปัว หฑุ่น . ” ปี​เต จั๋ง หฒุ วั้ว เต๋ย หว่า ฯฒฯ เญี้ยม ตุ๊ โค้ว ไห่ .
41015001	ตะเหญ่ย ดอม เฑี้ยว เญย , ไซ เมี่ยน เปย๊ย เหธา เมี่ยน โก๋ เหธา หฌาว เล์ย เญย ฟิน-แซง , แอ๋ง เหธา กุ๊น สี่ หวุ่ย เญย หฒวัง เมี่ยน กั๊บ ฒุ้น ธ่าง ล่าง หอบ , ฯฒฯ โด้ เย​ซู , เคน มี่ง จิว ปุน ปี​ล้าด .
41015002	ปี​ล้าด หน่าย นิ่น , “ เม่ย โหฒว ยิว​ไท เมี่ยน เญย ฮู่ง ? ” เย​ซู เตา , “ เซ ฮนั้ง เม่ย ก๊อง นอ . ”
41015003	ไซ เมี่ยน เปย๊ย หย่า โก๋ ธั้ม-หญู่ง สี่ เย​ซู .
41015004	ปี​ล้าด ฯฒฯ หน่าย นิ่น , “ หมวัง ก๋า ! นิ่น บัว โก๋ เม่ย ด่ง หน่าย ธั้ม . เม่ย ไม้ เตา นิ่น บัว ไฟ ? ”
41015005	มป่า เย​ซู ไม้ เตา เหยียด โจ๋ว . ปี​ล้าด ฯฒฯ บัวะ ฮ่อง ไห่ .
41015006	หฮญังๆ เถา เสีย แหม่ง ฒิบ , ปี​ล้าด ม่าย เล์ย ปู๋ง เต้า ฒุ์ย-เมี่ยน หฒิว แปะ ฝีง โท้ ปู๋ง หาย เต้า .
41015007	ม่าย เต้า หฒุ หววน เจี๊ยน โล่ , บั๋ว เห่ว บา​ลับ​บัด , ต้ง เหธว หลุ่น เต่ย-ปูง , ไต๋ เมี่ยน วั้ว กวั้น เญย เหยียด เต้า .
41015008	หฒวัง เมี่ยน ต้าย โท้ ปี​ล้าด โหฒว ฮนั้ง นิ่น เหยียด เกา โหฒว นอ .
41015009	ปี​ล้าด ฯฒฯ หน่าย , “ เม่ย บัว อ๋อย เยีย ปู๋ง ยิว​ไท เมี่ยน เญย ฮู่ง ปุน เม่ย บัว ไฟ ? ”
41015010	ปี​ล้าด ฮิ้ว ตุ๊ ไซ เมี่ยน เปย๊ย เหมว่ย เจี๊ยะ เย​ซู หธีง ต้าย เฒาะ จิว ปุน นิ่น .
41015011	มป่า ไซ เมี่ยน เปย๊ย โธะ หฒวัง เมี่ยน โท้ ปู๋ง บา​ลับ​บัด ตี๊ เย​ซู .
41015012	ปี​ล้าด แอ๋ง หน่าย หฑุ่น หฒวัง เมี่ยน , “ วั้ว หญู่ง , ต้ง เม่ย บัว เห่ว ยิว​ไท เมี่ยน เญย ฮู่ง วั้ว เต้า , เม่ย บัว อ๋อย เยีย ฮนั้ง หาย นอ โหฒว ? ”
41015013	นิ่น บัว เหน่า เจี๊ยน ก๊อง , “ เฒาะ นิ่น ตีง เจี๊ยน เหฒียบ หฑั่ง จ๋า . ”
41015014	ปี​ล้าด หน่าย , “ วั้ว หญู่ง , นิ่น โหฒว ต่อง หาย หญู่ง ฒุ์ย ? ” มป่า หฒวัง เมี่ยน จา เห่ว เก้า บุย , “ เฒาะ นิ่น ตีง เจี๊ยน เหฒียบ หฑั่ง จ๋า ม่าะ ! ”
41015015	ปี​ล้าด อ๋อย ปุน หฒวัง เมี่ยน อะเฮน้ย ฯฒฯ เอย นิ่น บัว โท้ เญย หว่า ปู๋ง บา​ลับ​บัด . นิ่น แอ๋ง เห่ว แปง หล่ง ปย๊า-ปิน เบ๊าะ เย​ซู , ฯฒฯ จิว ปุน แปง ต้อ มี่ง ตีง เหฒียบ หฑั่ง จ๋า .
41015016	แปง ฯฒฯ ต้อ เย​ซู เปียะ หฒูง เญย ติ่น กะญั์ว , แอ๋ง เห่ว วั้ว กวั้น แปง เหยียด ฒู้ง ต้าย ฑ่อย .
41015017	นิ่น บัว เฒาะ เต๋ย ลุย-ด๊าว เซ้ด หลัวะ เถง เย​ซู ปุ๋ย เจี๊ยน , แอ๋ง หล่ง ฌิ้ม ธิ นอม ฮู่ง นี้ง ด๋ง เจี๊ยน นิ่น เญย มฆ้อง .
41015018	แปง เฒาะ เยียะ ปุน เย​ซู หย่า ก๊อง , “ ยิว​ไท เมี่ยน เญย ฮู่ง อ้า ! เฒี่ยง ตุ๊ หม่าน ฝุย อ๊ะ . ”
41015019	นิ่น บัว แอ๋ง หล่ง หลัวะ ติ แกว๊ง เบ๊าะ นิ่น เญย มฆ้อง , ทุ้ย ววม-ฑุ่ย แน้ด นิ่น , หย่า เกว่ย เหฌี่ย ป๋าย .
41015020	กวัด โตะ จั๊ด ลิ์ว , นิ่น บัว ไจ๊ ฆอย วั้ว เต๋ย ลุย-ด๊าว-หลัวะ แอ๋ง เฒาะ นิ่น กั้น เญย ลุย เถง นิ่น ฒุ เจี๊ยน . นิ่น บัว ฯฒฯ ต้อ นิ่น ธ้วด มี่ง ตีง เหฒียบ หฑั่ง จ๋า .
41015021	มี่ง เกา , นิ่น บัว ปวั้ง หฒุ เต้า ไซ​ลีน เมี่ยน , บั๋ว เห่ว ซี​โมน , ต้ง อา​เล้ก​ซาน​เด เหธา ลู​ฟัด เญย เตีย . นิ่น เยียม วั้ว น่า ต้าย อ๋อย เปียะ ฒี่ง , แปง ฯฒฯ อ๊าบ นิ่น ดาม เย​ซู เญย เหฒียบ หฑั่ง จ๋า .
41015022	นิ่น บัว ต้อ เย​ซู มี่ง เถา นอม ต๋อง , บั๋ว เห่ว โกน​โก​ทา . เอ๋ย เล์ย เซ มฆ้อง-เคาะ ต๋อง .
41015023	เยียม วั้ว นิ่น บัว เฒาะ อะหงุ่น ติ๊ว เผว เจี๊ยน มู​หย่อ เดีย ปุน เย​ซู ฮบ , มป่า นิ่น ไม้ ฮบ .
41015024	ฆะฮ้า แปง เฒาะ เย​ซู ตีง เจี๊ยน เหฒียบ หฑั่ง จ๋า . นิ่น บัว เฒาะ นิ่น เญย ลุย-โหว ปุน ฆอย , โด๊ว หมั่ง ก๋า หาย เต้า ตุ๊ หาย หญู่ง .
41015025	เฒาะ เย​ซู ตีง เหฒียบ หฑั่ง จ๋า วั้ว หฒั่น เซ ลู่ง ดอม ดั้ว นอม เฒี่ยง โห่ .
41015026	โก๋ เย​ซู วั้ว เต๋ย หว่า หย่า เฟี้ย เจี๊ยน ก๊อง , “ ยิว​ไท เมี่ยน เญย ฮู่ง . ”
41015027	นิ่น บัว แอ๋ง ตีง อี เต้า หฒะ แปง เยียม เย​ซู เญย กะเฮลน . ม่าย เต้า เยียม บย่าว แหมง . ม่าย เต้า เยียม หฒาย แหมง .
41015028	ฮนั้ง หน่าย , กีง-โซว เฟี้ย เจี๊ยน ก๊อง , “ นิ่น หฒุ เหธา ฒุ์ย-เมี่ยน ตี่ง ฒุ์ย , ” วั้ว โจ๋ว หว่า หฒะเก้ง ธ้วด ต้าย เฒียน เญย .
41015029	เจี๋ย เจ๊า เญย เมี่ยน คี นิ่น , หฮวัง เจี๊ยน มฆ้อง ก๊อง , “ อ๊า , เม่ย อ๋อย แธะ หฒั่ง ทิน-ฮู่ง เญย เปย๊า . ฆะฮ้า ปัว ฮนอย แอ๋ง กั้น เหธย เจี์ย ต้าย นี !
41015030	เหฌียว เม่ย กั้น อ๊ะ . เหฌี่ย เหฒียบ หฑั่ง จ๋า ต้าย ม่าะ ! ”
41015031	ไซ เมี่ยน เปย๊ย เหธา หฌาว เล์ย เญย ฟิน-แซง ฟี่ ฮนั้ง เญย จั๊ด นิ่น . ล่าน ก๊อง บั๋ว ล่าน , “ นิ่น เหฌียว ตุ๊ เมี่ยน มป่า ไม้ ไฮ่ เหฌียว นิ่น กั้น เอาะ !
41015032	อิ​สะ​ลา​เอน เญย ฮู่ง , กี​ตู่ อ้า ! อี้ หฒั่น เหฌี่ย เหฒียบ หฑั่ง จ๋า ต้าย ปุน เยีย บัว ตุ๊ ปวัด ฯฒฯ เสียน . ” ตีง เจี๊ยน เย​ซู เญย กะเฮลน วั้ว เต๋ย อี เต้า หฒะ แปง ฟี่ ฮนั้ง เญย คี นิ่น .
41015033	ลู่ง เหฒียง อ๋าน , วั้ว นอม เต่ย-ปูง หฮมวัง เหฑ่ง , เถา เหฌี่ย อ๋าน ปัว นอม เฒี่ยง โห่ .
41015034	เหฌี่ย อ๋าน ปัว นอม เฒี่ยง โห่ , เย​ซู เห่ว เฉีย โฮล เญย ก๊อง , “ เอ​โล​อี , เอ​โล​อี , ลา​มา​ซา​บัก​ทา​นี ! ” เอ๋ย เล์ย เซ , “ เยีย เญย ทิน-ฮู่ง ! เยีย เญย ทิน-ฮู่ง ! เม่ย เหว่ย หาย ติ่ว กวั่ง เยีย ? ”
41015035	ม่าย เต๋ย โซ้ว กะเฮลน เญย เมี่ยน ไฮ์ นิ่น เห่ว ฯฒฯ ก๊อง , “ หมวัง ก๋า ! นิ่น เห่ว เอ​ลี​ยา . ”
41015036	ม่าย เต้า เมี่ยน ถิว มี่ง เฒาะ ไล-เหฑย-ซ้อด , เหฒียม เจี๊ยน อะหงุ่น ติ๊ว-ซุย , หล่ง หลัวะ ติ แกว๊ง ป๊ะ เจี๊ยน ธุ้น ปุน เย​ซู ฮบ . นิ่น หย่า ก๊อง , “ บัว ฒั้ว หมั่ง ก๋า , เอ​ลี​ยา เก้ง ต้าย ปู๋ง นิ่น เหฌี่ย ไฟ ? ”
41015037	เย​ซู แอ๋ง เห่ว หฑุ่น เฉีย โฮล เญย , ฯฒฯ ตั๋ง เฉีย หมี่ อ๊ะ .
41015038	เยียม หฒั่ง ทิน-ฮู่ง เญย เปย๊า กะญั์ว วั้ว คว้าย แบะ แก้ง เดีย เยียม กู้ หงว่าย บ๋าย ตอง กะเดี๊ย โหฒว อี แหมง หมี่ อ๊ะ .
41015039	โซ้ว เจี๊ยน เหฒียบ หฑั่ง จ๋า หฑะเฮมียน แหมง วั้ว เต้า แปง-เปย๊ย ปวัด เย​ซู ฮนั้ง น้าย นอ ไต่ ฯฒฯ ก๊อง , “ น้าย เต้า หฒะเก้ง ทิน-ฮู่ง เญย ตอน อ๊ะ ! ”
41015040	ม่าย เต๋ย มเซียะ ตอน หย่า เยียม วั้ว โก เต๋ย เญย หมั่ง เจี๊ยน . วั้ว เต๋ย มเซียะ ตอน ม่าย เต้า มัก​ดา​ลา มู้ง เญย มา​ลี​ยา , แอ๋ง ม่าย ยา​กอบ ไฝ เหธา โย​เสด เญย มา , มา​ลี​ยา , แอ๋ง ม่าย สะ​โล​เม .
41015041	เย​ซู เยียม กา​ลิ​ลี วั้ว หฒั่น , น้าย เต๋ย มเซียะ ตอน กัน เจี๊ยน นิ่น มี่ง หย่า ฟู-สู นิ่น . แอ๋ง ม่าย เหธา เย​ซู มี่ง เย​ลู​ซา​เลม วั้ว เต๋ย มเซียะ ตอน ธั้ม เญย หย่า เยียม วั้ว .
41015042	ลู่ง ม์าน-หฮมวัง อ๊ะ , อา​ลิ​มา​เทีย มู้ง วั้ว เต้า โย​เซ้บ ต้าย เถา . นิ่น เซ เหยียด เต้า กุ๊น สี่ หวุ่ย เญย เมี่ยน , เมี่ยน หย่า ท่าย ไห่ นิ่น . โย​เซ้บ หย่า ฒั้ว เจี๊ยน ทิน-ฮู่ง ต้าย โหฒว เฒี้ยว กุ๊น เมี่ยน เญย เฒี่ยง โห่ เถา . เย​ซู ไต่ วั้ว นอม ฮนอย เซ ต้ง หลิ่ว เล์ย เจี๋ย ตี้ง กง ฮนอย วั้ว นอม ฮนอย , โย​เซ้บ หธีง ต้าย ปู๋ง หล่าง เญย มี่ง ล์อ ปี​ล้าด , โท้ เย​ซู เญย เซย . ลู่ง ม์าน-หฮมวัง อ๊ะ , อา​ลิ​มา​เทีย มู้ง วั้ว เต้า โย​เซ้บ ต้าย เถา . นิ่น เซ เหยียด เต้า กุ๊น สี่ หวุ่ย เญย เมี่ยน , เมี่ยน หย่า ท่าย ไห่ นิ่น . โย​เซ้บ หย่า ฒั้ว เจี๊ยน ทิน-ฮู่ง ต้าย โหฒว เฒี้ยว กุ๊น เมี่ยน เญย เฒี่ยง โห่ เถา . เย​ซู ไต่ วั้ว นอม ฮนอย เซ ต้ง หลิ่ว เล์ย เจี๋ย ตี้ง กง ฮนอย วั้ว นอม ฮนอย , โย​เซ้บ หธีง ต้าย ปู๋ง หล่าง เญย มี่ง ล์อ ปี​ล้าด , โท้ เย​ซู เญย เซย .
41015043	
41015044	ปี​ล้าด ไฮ์ ก๊อง เย​ซู ไต่ หมี่ อ๊ะ , ฯฒฯ บัวะ ฮ่อง ไห่ . นิ่น เห่ว แปง-เปย๊ย ต้าย หน่าย นิ่น , “ เย​ซู ไต่ หมี่ อ๊ะ ไฟ ? ”
41015045	แปง-เปย๊ย บั๋ว ลิ์ว ปี​ล้าด , ปี​ล้าด ฯฒฯ ฆอย ฑุ่ย ปุน เย​ซู เญย เซย โย​เซ้บ .
41015046	โย​เซ้บ ม์าย คว้าย ล่าม่า เดีย ต้าย ฯฒฯ มี่ง เฒาะ เย​ซู เญย เซย เหฌี่ย , หล่ง ล่าม่า เดีย เปว เจี๊ยน หย่า ต้อ มี่ง หฒัง นอม หฒุ ต้าย เญย หละเปย๊ย-โฒ้ว . หฒัง ลิ์ว , นิ่น ฯฒฯ แอ๋ง ทุย คว้าย หละเปย๊ย แบะ เจี๊ยน โฒ้ว-แก้ง .
41015047	มัก​ดา​ลา มู้ง เญย มา​ลี​ยา เหธา โย​เสด เญย มา , มา​ลี​ยา , หมั่ง เจี๊ยน โย​เซ้บ หฒัง เย​ซู เญย เซย เยียม หาย .
41016001	เจี๋ย ลิ์ว ตี้ง กง ฮนอย , มัก​ดา​ลา มู้ง เญย มา​ลี​ยา , เหธา ยา​กอบ เญย มา , มา​ลี​ยา , แอ๋ง เหธา สะ​โล​เม มี่ง ม์าย โย่ว ดาง , อ๋อย ต้อ มี่ง เฮยี้ยด เย​ซู เญย เซย .
41016002	วั้ว นอม เล์ย-ป๋าย เญย ตะเยี้ยด ฮนอย ลู่ง ดอม เฑี้ยว เญย , บะฮนอย ธ้วด ต้าย อ๊ะ , นิ่น บัว มี่ง วั้ว โฒ้ว .
41016003	กัน เจ๊า มี่ง วั้ว หฒั่น , ล่าน หน่าย ล่าน , “ หาย เต้า ไฮ่ เถง บัว ทุย ฆอย แบะ โฒ้ว-แก้ง วั้ว คว้าย ต้ม หละเปย๊ย ? ”
41016004	เหว่ย หฒุ วั้ว คว้าย หละเปย๊ย โฮล ไห่ . นิ่น บัว เธา เฮมียน หมั่ง , ปวัด วั้ว คว้าย หละเปย๊ย ฒู้ง ทุย ฆอย หมี่ อ๊ะ .
41016005	เปียะ โฒ้ว มี่ง , นิ่น บัว ปวัด เต้า มจั่ง ตอน หลุน เญย , ฒุ เจี๊ยน ลุย-ด๊าว แปะ เญย , เฒว์ย เจี๊ยน บย่าว แหมง ฯฒฯ แฮะ นิ่น บัว เฮญี้ยว ฮวาง เหฑ่ง .
41016006	วั้ว เต้า ก๊อง , “ ไม้ ตู๋ง กั้ม เหฑีย . เม่ย บัว ล์อ นา​ซา​เล้ด มู้ง เญย เย​ซู , ต้ง หฒุ ตีง เหฒียบ หฑั่ง จ๋า วั้ว เต้า . นิ่น ไม้ เยียม น้าย . นิ่น นั่ง ต้าย อ๊ะ . หมั่ง ก๋า , น้าย เซ นิ่น บัว อัน นิ่น วั้ว นอม ต๋อง .
41016007	เม่ย บัว อ๋อย หฒุ มี่ง บั๋ว นิ่น เญย ไซ-ก๋อ , เลี่ยม ปี​เต บั๋ว , ‘ เย​ซู อ๋อย มี่ง กา​ลิ​ลี ด่าง เม่ย บัว . เถา วั้ว เม่ย บัว ฯฒฯ ปวัด นิ่น ฮนั้ง ฒิ่น ด่าง นิ่น บั๋ว เจี๋ย เม่ย บัว วั้ว นอ . ’ ”
41016008	วั้ว เต๋ย มเซียะ ตอน ธ้วด โฒ้ว ฮวางๆ ฒางๆ เญย เปย๋า , กั้ม เหฑีย ไห่ , ซิน หฒิน เหฑ่ง . นิ่น บัว หย่า ไม้ ก๊อง หาย หญู่ง บั๋ว หาย เต้า , เหว่ย หฒุ นิ่น บัว กั้ม เหฑีย ไห่ .
41016009	วั้ว นอม เล์ย-ป๋าย เญย ตะเยี้ยด ฮนอย , วั้ว ดอม เฑี้ยว เญย , เย​ซู นั่ง ต้าย ฯฒฯ หิ่น ปุน มัก​ดา​ลา มู้ง วั้ว เต้า มา​ลี​ยา ปวัด ด่าง . ต้ง น้าย เต้า มา​ลี​ยา ฒิ่น ด่าง เย​ซู หฒุ่น เสี่ย เต้า เมี้ยน ธ้วด นิ่น เญย ซิน .
41016010	มา​ลี​ยา มี่ง บั๋ว ฒิ่น ด่าง เหธา เย​ซู เยียม วั้ว เต๋ย เมี่ยน . นิ่น บัว หธ่อ เฑ่า ไห่ , เยียม วั้ว เญี้ยม .
41016011	นิ่น บัว ไฮ์ มา​ลี​ยา ก๊อง เย​ซู นั่ง ต้าย อ๊ะ . นิ่น หย่า ตุ๊ ปวัด ลิ์ว อ๊ะ , มป่า นิ่น บัว ไม้ เสียน .
41016012	น้าย เต๋ย สี่ เจี๋ย ลิ์ว , ม่าย อี เต้า ไซ-ก๋อ มี่ง วั้ว น่า . กัน เจี๊ยน เจ๊า มี่ง วั้ว หฒั่น , เย​ซู หิ่น ปุน นิ่น บัว ปวัด , มป่า ไม้ ฮนั้ง นิ่น ฒิ่น ด่าง หิ่น ธ้วด ปุน มา​ลี​ยา ปวัด นอ .
41016013	น้าย เต๋ย อี เต้า หฑวน มี่ง บั๋ว วั้ว เต๋ย ไซ-ก๋อ , มป่า วั้ว เต๋ย ไซ-ก๋อ ไม้ เสียน .
41016014	ฆะฮ้า วั้ว หฑุ่น , วั้ว เต๋ย เหฒียบ เยี้ยด เต้า ไซ-ก๋อ หญั่น เจี๊ยน หฮนาง วั้ว หฒั่น , เย​ซู หิ่น ปุน นิ่น บัว ปวัด . นิ่น ก๊อง นิ่น บัว , เหว่ย หฒุ นิ่น บัว เฮญี้ยว แหง่ง , ไม้ เสียน นิ่น นั่ง ต้าย ตุ๊ ปวัด นิ่น วั้ว เต๋ย เมี่ยน เญย หว่า .
41016015	เย​ซู บั๋ว นิ่น บัว , “ เม่ย บัว อ๋อย หฒุ มี่ง ก๋อม ลู่ง เดี๊ย ฒุ่น คู้ เฝียน บั๋ว หม่าน เมี่ยน .
41016016	หาย เต้า เสียน หย่า เจี๋ย ววม เญย เล์ย , วั้ว เต้า ฯฒฯ ตุ๊ เหฌียว อ๊ะ . หาย เต้า ไม้ เสียน , วั้ว เต้า หฒุ ตี่ง ฒุ์ย .
41016017	เสียน เญย เมี่ยน หย่า ม่าย ทิน-ฮู่ง เญย ชะ ไฮ่ โหฒว ตุ๊ น้าย เต๋ย บัวะ ฮ่อง เญย สี่ . นิ่น บัว เต๊ง เยีย เญย บั๋ว ไฮ่ หฒุ่น เมี้ยน ธ้วด , หย่า ไฮ่ ก๊อง กั้น หญู่ง หว่า .
41016018	สี ก๊อง นิ่น บัว นั้น นาง-โตะ ไฟ ฮบ เดีย-แหล่ง , หย่า ไม้ ห่อย นิ่น บัว . นิ่น บัว อ๋อย ต้อ ปั์ว มาน แป่ง เมี่ยน เญย ซิน , แป่ง ฯฒฯ หลง หมี่ อ๊ะ . ”
41016019	เฒี้ยว เย​ซู เหธา นิ่น บัว ก๊อง ลิ์ว หว่า , ทิน-ฮู่ง ต้อ นิ่น ฝาว ลู่ง หมี่ อ๊ะ . นิ่น ฯฒฯ เฒว์ย เจี๊ยน ทิน-ฮู่ง เญย บย่าว แหมง .
41016020	ไซ-ก๋อ บัว ธ้วด มี่ง เถา นอมๆ ต๋อง ฒุ่น โต์ . เฒี้ยว หย่า เหธา นิ่น บัว จวั่ง กง โหฒว , ปุน นิ่น บัว ม่าย ชะ โหฒว บัวะ ฮ่อง เญย สี่ ปุน ธีง นิ่น บัว ฒุ่น เญย โต์ หฒะเก้ง เฒียน เญย .
42001001	เฒียน อ๋อย เญย ต้ม ก๋อ , เท​โอ ฟี​ลัด อ่า , เยียม เยีย บัว กะญั์ว ธ้วด ลิ์ว เญย สี่ ม่าย เมี่ยน ธั้ม เญย เฟี้ย เจี๊ยน .
42001002	ฒุ่น โต์ เมี่ยน เญย มฒีง ปวัด น้าย เต๋ย สี่ เยียม กอน ธ้วด วั้ว หฒั่น หย่า ฒุ่น บั๋ว เยีย บัว , เมี่ยน ฯฒฯ เอย เจี๊ยน เฟี้ย .
42001003	น้าย เต๋ย เจ๊า เยียม กอน ต้าย เหยียด ฒู้ง เยีย กั้น ติ๊ม ลิ์ว ฯฒฯ เฒว่ย เยี้ยด เฒว่ย เหญ่ย เญย เฟี้ย เจี๊ยน ปุน เม่ย .
42001004	ฮนั้ง น้าย , เม่ย ไฮ่ ฮิ้ว ตุ๊ เมี่ยน หฌาว เจี๋ย เม่ย วั้ว เต๋ย หว่า เหยียด ฒู้ง เฒียน เญย .
42001005	เยียม ยู​เดีย เญย ฮู่ง , เฮ​โล้ด , กุ๊น เญย เฒี่ยง โห่ , ม่าย เต้า ไซ เมี่ยน , บั๋ว เห่ว เส​คา ลิ​ยา , เป๋น อา​บี​ยา ไซ เมี่ยน เญย กวั้น . นิ่น เญย เอ๊า , เอ​ลี​ซา​เบด , หย่า โหฒว อา​โลน ไซ เมี่ยน เญย เฒ้ย-ฟุน .
42001006	หฒิว ทิน-ฮู่ง หมั่ง , นิ่น บัว อี ฮมวั้ง เป๋น คู้ เมี่ยน , หมวัง เฒี้ยว หัด เญย เหยียด ฒู้ง หว่า เหธา เล์ย . ไม้ ม่าย ต๋อง เฆ่ม อ๊ะ .
42001007	มป่า นิ่น บัว ไม้ ม่าย ฝุเจว๊ย เหว่ย หฒุ เอ​ลี​ซา​เบด ไม้ ไฮ่ ม่าย . นิ่น บัว อี ฮมวั้ง หย่า โก๋ ไห่ อ๊ะ .
42001008	ม่าย ฮนอย เส​คา​ลิ​ยา เยียม หฒั่ง ทิน-ฮู่ง เญย เปย๊า โหฒว ไซ เมี่ยน เญย กง เอย นิ่น บัว เญย ล่วน ปาน ฮนอย โหฒว .
42001009	ต้ง หน่าย ฮนอย , เอย ไซ เมี่ยน เญย เล์ย ตี่ง ต้าย , ด๊อด หฒุ เส​คา​ลิ​ยา อ๋อย หฒุ เปียะ เฒี้ยว เญย เปย๊า ปั๊ว ฮูง .
42001010	นิ่น ปั๊ว ฮูง เญย เฒี่ยง โห่ , หฒวัง เมี่ยน เยียม กะเหญี่ย เต๋า เก๋า .
42001011	วั้ว หฒั่น ม่าย เต้า เฒี้ยว เญย ฟิน-เมี่ยน หิ่น ธ้วด ต้าย โซ้ว เจี๊ยน ปั๊ว ฮูง เตี้ย บย่าว แหมง .
42001012	เส​คา​ลิ​ยา เยี้ยด ปวัด ฯฒฯ แฮะ นิ่น เฮญี้ยว ฮวาง เหฑ่ง , กั้ม เหฑีย ไห่ .
42001013	ฟิน-เมี่ยน บั๋ว นิ่น , “ เส​คา​ลิ​ยา อ้า ! เม่ย ไม้ ตู๋ง กั้ม เหฑีย โอ่ . ต้ง เม่ย โท้ ทิน-ฮู่ง วั้ว เต๋ย หว่า , ทิน-ฮู่ง ไฮ์ หมี่ อ๊ะ . เม่ย เญย มเซียะ ตอน , เอ​ลี​ซา​เบด , อ๋อย ม่าย เต้า ตอน . อ๋อย หฒุ กัน นิ่น ธ้วด บั๋ว เห่ว โย​ฮัน .
42001014	เม่ย ฯฒฯ เฌียน-โย่ว , ออน-เหลาะ ไห่ . น้าย เต้า ฝุเจว๊ย ธ้วด เสย , เมี่ยน ธั้ม หย่า อะเฮน้ย ไห่ .
42001015	เอย เฒี้ยว หมั่ง , น้าย เต้า ฝุเจว๊ย หย่า โหฒว เต้า ม่าย เม่ง โห่ เญย เมี่ยน . นิ่น เหยียด เสย ไม้ ฮบ อะหงุ่น ติ๊ว ไฟ ไฮ่ ฆวิน เมี่ยน เญย กะน้าย . นิ่น ธ้วด เสย ต้าย ฯฒฯ ม่าย สีง ลี่ง ปวั๊ง เหฑ่ง นิ่น เญย เฮญี้ยว อ๊ะ .
42001016	นิ่น อ๋อย ต้อ อิ​สะ​ลา​เอน เมี่ยน ธั้ม เญย แอ๋ง หฑวน ต้าย ล์อ เฒี้ยว , นิ่น บัว เญย ทิน-ฮู่ง .
42001017	นิ่น อ๋อย มี่ง ด่าง เฒี้ยว , หย่า ม่าย หัด ม์า , ม่าย ชะ ฮนั้ง เอ​ลี​ยา นอ . นิ่น อ๋อย เถง โหฒว เตีย เญย เมี่ยน เหธา นิ่น บัว เญย ฝุเจว๊ย หอบ เฮญี้ยว ต้าย . ไม้ หมวัง หว่า เญย เมี่ยน , นิ่น หย่า ไฮ่ เถง ก๊อย เฮญี้ยว ต้าย กัน โต์-เล์ย . นิ่น หย่า อ๋อย เถง ทิน-ฮู่ง เญย เมี่ยน หลิ่ว เล์ย ฒิบ เฒี้ยว . ”
42001018	เส​คา​ลิ​ยา หน่าย ฟิน-เมี่ยน , “ เม่ย ฮนั้ง หน่าย ก๊อง , เยีย ฝู่ง ไฮ่ ฮิ้ว ตุ๊ เฒียน ? เยีย โก๋ ไห่ อ๊ะ . เยีย เญย มเซียะ ตอน หย่า โก๋ ไห่ . ”
42001019	ฟิน-เมี่ยน เตา , “ เยีย เซ กา​เบ​เลียน , ต้ง โซ้ว เจี๊ยน ทิน-ฮู่ง เญย หฑะเฮมียน ฟู-สู นิ่น . ทิน-ฮู่ง พ้าย เยีย ต้าย โต่ว น้าย เต๋ย คู้ เฝียน บั๋ว เม่ย .
42001020	เม่ย ไม้ เสียน เยีย เญย หว่า , มป่า เถา หอบ หฒุ ธ้วด วั้ว หฒั่น หฒะเก้ง อ๋อย เอย เจี๊ยน เยีย เญย หว่า ธ้วด ต้าย อ๊ะ เหลาะ . หลาย เม่ย ไม้ เสียน เยีย เญย หว่า , เม่ย อ๋อย หฒุ หฮงง มี่ง . ฒั้ว เถา น้าย เต๋ย สี่ ธ้วด ลิ์ว , หธีง ต้าย ไฮ่ ก๊อง หว่า . ”
42001021	หฒวัง เมี่ยน หธ่อ เยียม กะเหญี่ย แหมง ฒั้ว เจี๊ยน เส​คา​ลิ​ยา . นิ่น บัว ไม้ เม่ง แปะ นิ่น เหว่ย หาย ติ่ว เยียม หฒั่ง ทิน-ฮู่ง เญย เปย๊า กะญั์ว ด่ง หน่าย เล่า .
42001022	โหฒว เกา , เส​คา​ลิ​ยา ธ้วด ต้าย ไม้ ไฮ่ เหธา นิ่น บัว ก๊อง หว่า . หฒวัง เมี่ยน ฯฒฯ ฮิ้ว ตุ๊ นิ่น เยียม หฒั่ง ทิน-ฮู่ง เญย เปย๊า กะญั์ว ปวัด หิ่น ย่าง เญย สี่ . นิ่น ขูง หล่ง ปั์ว อู๊ ฮนั้ง . เหยียด โจ๋ว หว่า หย่า ไม้ ไฮ่ ก๊อง อ๊ะ .
42001023	เส​คา​ลิ​ยา เยียม หฒั่ง ทิน-ฮู่ง เญย เปย๊า โหฒว เหฒียง นิ่น เญย ป่วน กง ฯฒฯ หฑวน หมี่ อ๊ะ .
42001024	ฆะฮ้า เอ​ลี​ซา​เบด ม่าย เจี๊ยน ซิน . นิ่น ฯฒฯ เยียม ปยา หฮลา เหญียะ เปย๊า , ไม้ มี่ง หาย เดา .
42001025	นิ่น ก๊อง , “ อี้ หฒั่น เฒี้ยว อะเฮน้ย เยีย , เถง เยีย ไฮ่ ม่าย ฝุเจว๊ย , เยีย ฯฒฯ ไม้ หฒุ ไญ้ เมี่ยน อ๊ะ . ”
42001026	เอ​ลี​ซา​เบด ม่าย เจี๊ยน ซิน ตุ๊ จุ๊ หฮลา เหญียะ , ทิน-ฮู่ง พ้าย กา​เบ​เลียน วั้ว เต้า ฟิน-เมี่ยน มี่ง เถา กา​ลิ​ลี แซ้ง , นา​ซา​เล้ด มู้ง ,
42001027	โต่ว เฝียน บั๋ว เต้า เซียะ , บั๋ว เห่ว มา​ลี​ยา . ม่าย เต้า ดา​วิด ฮู่ง เญย เฒ้ย-ฟุน , บั๋ว เห่ว โย​เซ้บ , ต้าย ก๊อง เฒี่ยง นิ่น หมี่ อ๊ะ .
42001028	ฟิน-เมี่ยน มี่ง เถา มา​ลี​ยา วั้ว บั๋ว นิ่น , “ มา​ลี​ยา อ่า , แป้ง ออน เญย ซ่าะ ? เฒี้ยว เหธา เม่ย เยียม หย่า เหธย เอน ปุน เม่ย . ”
42001029	มา​ลี​ยา ไฮ์ น้าย เต๋ย หว่า , เลี่ยม เฒ่ย เฮญี้ยว ฮวาง เหฑ่ง , ฮนั้ม ไม้ ฮิ้ว ฟิน-เมี่ยน เหว่ย หาย ติ่ว ฮนั้ง น้าย นอ ก๊อง มเปย .
42001030	ฟิน-เมี่ยน แอ๋ง ก๊อง บั๋ว นิ่น , “ มา​ลี​ยา อ่า , เม่ย ไม้ ตู๋ง กั้ม เหฑีย โอ่ . ทิน-ฮู่ง เหธย เอน ปุน เม่ย .
42001031	เม่ย อ๋อย ม่าย นอม ซิน , ยู์ง ตุ๊ เต้า ตอน . เม่ย หย่า อ๋อย หฒุ เถง นิ่น ธ้วด บั๋ว เห่ว เย​ซู .
42001032	นิ่น อ๋อย ตุ๊ โหฒว โฮล , หย่า ตุ๊ เห่ว เป๋น เยียม ฮลัง เจี๋ย วั้ว เต้า เญย ตอน . เฒี้ยว ทิน-ฮู่ง อ๋อย ปุน นิ่น หฑิบ นิ่น เญย อง-ถาย-แงะ , ดา​วิด , เญย เหว่ย .
42001033	นิ่น อ๋อย เหยียด ลิ์ว กุ๊น ยา​โค้บ เญย เฒ้ย-ฟุน . นิ่น เญย ฮู่ง โห่ เหยียด ลิ์ว ไม้ ไฮ่ เจี๋ย . ”
42001034	มา​ลี​ยา หน่าย ก๋า ฟิน-เมี่ยน , “ เยีย เลี่ยม ไม้ เหธา หาย เต้า มจั่ง ตอน เปว๋ย เจี๋ย . ฮนั้ง หาย นอ ไฮ่ ม่าย ซิน ? ”
42001035	ฟิน-เมี่ยน แอ๋ง เตา , “ สีง ลี่ง อ๋อย เหฌี่ย ต้าย เยียม เม่ย . เยียม ฮลัง เจี๋ย เญย ทิน-ฮู่ง เญย ชะ อ๋อย เฑีย เจี๊ยน เม่ย . ฮนั้ง น้าย เม่ย ฯฒฯ ตุ๊ เต้า ไม้ ม่าย ฒุ์ย , ธีง-เหฑ่ง เญย ฝุเจว๊ย , เห่ว ทิน-ฮู่ง เญย ตอน .
42001036	เม่ย ฮนั้ม หมั่ง ก๋า เม่ย เญย เธียน-เธะ , เอ​ลี​ซา​เบด . เมี่ยน ก๊อง นิ่น ไม้ ไฮ่ ม่าย กู้งว์า . อี้ หฒั่น นิ่น ด่ง หน่าย โก๋ มป่า นิ่น ฒู้ง ม่าย เจี๊ยน ซิน ตุ๊ จุ๊ หฮลา เหญียะ อ๊ะโล่ะ !
42001037	ไม้ ม่าย หาย หญู่ง ทิน-ฮู่ง ไม้ ไฮ่ โหฒว . ”
42001038	มา​ลี​ยา เตา , “ เยีย โหฒว เฒี้ยว เญย โปว . มต้าย อ๋อย หฒุ ฮนั้ง เม่ย ก๊อง นอ อ๊ะ . ” ก๊อง ลิ์ว น้าย เต๋ย หว่า , ฟิน-เมี่ยน มี่ง หมี่ อ๊ะ .
42001039	ฆะฮ้า ไม้ เล่า มา​ลี​ยา ฯฒฯ เบ่น กะน้าย ก๊าน เจี๊ยน ธ้วด เจ๊า มี่ง ยู​เดีย แซ้ง , บง หฒั่ง เญย เหยียด นอม มู้ง .
42001040	มี่ง เถา , นิ่น ฯฒฯ เปียะ เส​คา​ลิ​ยา เญย เปย๊า เหธา เอ​ลี​ซา​เบด ก๊อง หวุ่ย ปวั้ง หว่า .
42001041	เอ​ลี​ซา​เบด เยี้ยด ไฮ์ มา​ลี​ยา เญย เฉีย , กู้งว์า เยียม กะเซีย ต์ง ตุ๊ เสย ไห่ . เอ​ลี​ซา​เบด หย่า ตุ๊ สีง ลี่ง ปวั๊ง เหฑ่ง เฮญี้ยว
42001042	ฯฒฯ เห่ว เฉีย บุย เญย ก๊อง , “ เยียม หฒวัง มเซียะ ตอน บุด๋ง , ทิน-ฮู่ง เหธย ฟุ ปุน เม่ย เก้า ธั้ม เจี๋ย . ทิน-ฮู่ง หย่า เหธย ฟุ ปุน เม่ย ม่าย เจี๊ยน น้าย เต้า กู้งว์า .
42001043	เยีย เหว่ย หาย ติ่ว ตุ๊ ด่ง น้าย หลง ? ตุ๊ เยีย เญย เฒี้ยว เญย มา ต้าย เหธา เยีย หฑย่าว นี ?
42001044	เยีย เยี้ยด ไฮ์ เม่ย เญย เฉีย , เยีย ม่าย เจี๊ยน น้าย นอม ซิน อะเฮน้ย ไห่ , ฯฒฯ เลี่ยม เฒ่ย ต์ง ตุ๊ เสย ไห่ .
42001045	เม่ย เสียน เฒี้ยว ก๊อง ลิ์ว วั้ว เต๋ย หว่า หฒะเก้ง อ๋อย ธ้วด ต้าย เฒียน เญย , เม่ย ฯฒฯ ม่าย ออน-เหลาะ ไห่ . ”
42001046	มา​ลี​ยา ก๊อง , “ เยีย เญย เฮญี้ยว เธง เฒี้ยว เว่ย โฮล ,
42001047	เยีย เญย เหฌียว เฒี้ยว , ทิน-ฮู่ง ปุน เยีย เญย ลี่ง ว่วน เฌียน-โย่ว .
42001048	เยีย โหฒว นิ่น เญย โปว , ไม้ ม่าย หาย หญู่ง เม่ง โห่ มป่า นิ่น หธ่อ จั๋ง เถา เยีย . เยียม น้าย มี่ง ฆะฮ้า ฮี้ง , ต่อยๆ เมี่ยน ฒู้ง อ๋อย ก๊อง เยีย ตุ๊ ฟุ ,
42001049	เหว่ย หฒุ ม่าย ต้ม ชะ เญย ทิน-ฮู่ง นิ่น เญย บั๋ว เซ ธีง-เหฑ่ง ไห่ .
42001050	นิ่น ค้อ-เลี่ยน ท่าย นิ่น เญย เมี่ยน , เหยียด ต่อย เจี๋ย เหยียด ต่อย .
42001051	นิ่น ซูง นิ่น เญย ปั์ว โหฒว ธ้วด ต้ม สี่ , ปุน เหมา เญย เมี่ยน เหธา นิ่น บัว เญย หญู่งๆ หฒะเอ๋ย ฟ้าด หฑาน เหฑ่ง มี่ง .
42001052	โหฒว โฮล เญย เมี่ยน , นิ่น ทุด เหฌี่ย เหว่ย , โหฒว ไฝ วั้ว เต๋ย , นิ่น โป้ว ฝาว ฮลัง .
42001053	หง่อ เญย เมี่ยน นิ่น เหธย หลง เญย กะน้าย ปุน หญั่น เป๊ว , ปุน เมี่ยน ม่าย เมี่ยน ขูง-ปั์ว แปะ เหฒา เญย มี่ง .
42001054	นิ่น เอย นิ่น เหธา บัว เญย อง-ถาย แล์ง ลิ์ว เญย หว่า เถง นิ่น เญย โปว , อิ​สะ​ลา​เอน . นิ่น ค้อ-เลี่ยน อับ​ลา​ฮัม , หย่า เหยียด ลิ์ว ค้อ-เลี่ยน อับ​ลา​ฮัม เญย เฒ้ย-ฟุน . ” นิ่น เอย นิ่น เหธา บัว เญย อง-ถาย แล์ง ลิ์ว เญย หว่า เถง นิ่น เญย โปว , อิ​สะ​ลา​เอน . นิ่น ค้อ-เลี่ยน อับ​ลา​ฮัม , หย่า เหยียด ลิ์ว ค้อ-เลี่ยน อับ​ลา​ฮัม เญย เฒ้ย-ฟุน . ”
42001055	
42001056	มา​ลี​ยา เหธา เอ​ลี​ซา​เบด เยียม อ๊า ลั่ม ตุ๊ ปัว หฮลา เหญียะ เญย ต๋อง , มา​ลี​ยา ฯฒฯ หฑวน หมี่ อ๊ะ .
42001057	เอ​ลี​ซา​เบด ม่าย ซิน เญย เฒี่ยง โห่ เก๋า , นิ่น ฯฒฯ ยู์ง ตุ๊ เต้า ตอน .
42001058	นิ่น เญย ล์าง หฒั่ง เมี่ยน เหธา เธียน-เธะ ไฮ์ เฒี้ยว ฮนั้ง น้าย นอ ค้อ-เลี่ยน นิ่น , เหยียด ฒู้ง ฯฒฯ ล่ม ฑ่อย เถง นิ่น อะเฮน้ย .
42001059	กู้งว์า ธ้วด เสย ต้าย ตุ๊ เหฮยียด ฮนอย , อ๋อย เจี๋ย ก๊าด เญย เล์ย วั้ว หฒั่น , เมี่ยน อ๋อย เถง กู้งว์า ธ้วด บั๋ว เห่ว นิด นิ่น เญย เตีย , เส​คา​ลิ​ยา .
42001060	มป่า นิ่น เญย มา ก๊อง , “ ไม้ เฒ์ย เหลาะ . นิ่น เญย บั๋ว อ๋อย หฒุ เห่ว โย​ฮัน . ”
42001061	วั้ว เต๋ย เมี่ยน ก๊อง บั๋ว นิ่น , “ เม่ย เญย เธียน-เธะ เญย บั๋ว ไม้ ม่าย หาย เต้า ฮนั้ง หน่าย นอ เห่ว นีอา . ”
42001062	ก๊อง ลิ์ว นิ่น บัว ฯฒฯ หล่ง ปั์ว อู๊ หน่าย ก๋า กู้งว์า เญย เตีย อ๋อย เถง นิ่น เญย ตอน ธ้วด บั๋ว เห่ว หาย หญู่ง .
42001063	เส​คา​ลิ​ยา โท้ คว้าย เฟี้ย หฑั่ง เป๊น ต้าย เฟี้ย เจี๊ยน ก๊อง , “ นิ่น เญย บั๋ว เห่ว โย​ฮัน . ” หฒวัง เมี่ยน ฯฒฯ ฮนั้ม ไม้ เม่ง แปะ .
42001064	เส​คา​ลิ​ยา เลี่ยม เฒ่ย แอ๋ง ไฮ่ ก๊อง ธ้วด หว่า ต้าย ฯฒฯ เธง ทิน-ฮู่ง .
42001065	ล์าง หฒั่ง เมี่ยน หฒะเก้ง กั้ม เหฑีย ไห่ . น้าย เต๋ย สี่ เญย เฝียน ฆะฮ้า ซีง ปวั๊ง ยู​เดีย แซ้ง , บง หฒั่ง เญย ต๋อง .
42001066	ไฮ์ ลิ์ว เญย เมี่ยน เฒาะ น้าย เต๋ย สี่ อัน เจี๊ยน เฮญี้ยว ฮนั้ม , “ อา , น้าย เต้า ฝุเจว๊ย โฮล ต้าย เป๋น หาย หญู่ง เมี่ยน นี ? ” เหว่ย หฒุ เม่งๆ แปะๆ เญย ปวัด เจี๊ยน เฒี้ยว เหธา นิ่น เยียม .
42001067	โย​ฮัน เญย เตีย , เส​คา​ลิ​ยา , ตุ๊ สีง ลี่ง ปวั๊ง เหฑ่ง เฮญี้ยว ฯฒฯ โต่ว หว่า ก๊อง ,
42001068	“ บัว อ๋อย หฒุ เธง เฒี้ยว , อิ​สะ​ลา​เอน เมี่ยน เญย ทิน-ฮู่ง , เหว่ย หฒุ นิ่น ต้าย หฒัวะ นิ่น เญย เมี่ยน หฑวน .
42001069	นิ่น เยียม นิ่น เญย โปว , ดา​วิด , เญย เฒ้ย-ฟุน , เหว่ย บัว เหลียบ เต้า ม่าย ชะ เญย เหฌียว เฒี้ยว ,
42001070	ฮนั้ง โล์-ฮนอย ทิน-ฮู่ง หล่ง นิ่น เญย ธีง-เหฑ่ง โต่ว หว่า เมี่ยน ก๊อง เญย หว่า .
42001071	ทิน-ฮู่ง อ๋อย เหฌียว บัว เล่ย ดุ๊ด บัว เญย วิน-วั้ง , เหธา ฑอง บัว วั้ว เต๋ย เมี่ยน เญย ปั์ว-เดี๊ย .
42001072	นิ่น ก๊อง นิ่น อ๋อย ค้อ-เลี่ยน บัว เญย อง-ถาย , หย่า หฒั่นๆ จั๋ง เจี๊ยน นิ่น แล์ง ลิ์ว วั้ว เต๋ย ธีง-เหฑ่ง เญย แหง่ง หว่า .
42001073	ทิน-ฮู่ง แล์ง แหง่ง หว่า ปุน บัว เญย อง-ถาย-แงะ , อับ​ลา​ฮัม .
42001074	นิ่น ก๊อง นิ่น อ๋อย ปุน เยียม บัว เญย วิน-วั้ง เญย ปั์ว-เดี๊ย เปย๋า ธ้วด ต้าย ปัวะ หฒั่ง นิ่น ,
42001075	หย่า ปุน บัว เหยียด เสย เยียม นิ่น เญย หฑะเฮมียน ธีง-เหฑ่ง , โหฒว ตุ๊ หอบ นิ่น เญย เฮญี้ยว .
42001076	เยีย เญย ตอน อ่า , เม่ย เญย บั๋ว อ๋อย หฒุ เห่ว เยียม ฮลัง เจี๋ย วั้ว เต้า เญย โต่ว หว่า เมี่ยน , เหว่ย หฒุ เม่ย อ๋อย หฒุ มี่ง ด่าง หลิ่ว เล์ย เฒี้ยว เญย เจ๊า .
42001077	อ๋อย หฒุ ปุน นิ่น เญย แปะ ฝีง ฮิ้ว ตุ๊ นิ่น บัว ตุ๊ เหฌียว เซ เหว่ย หฒุ ตุ๊ นิ่น บัว เญย ฒุ์ย กวั่ง ลิ์ว .
42001078	ทิน-ฮู่ง ค้อ-เลี่ยน เมี่ยน , ฯฒฯ อ๋อย ปุน เหฌียว เอน เหฌี่ย ต้าย ,
42001079	หฒิว เจี๊ยน เยียม หฮมวัง เญย เหธา เยียม หฒุ ไต่ เญย ต้ง ลิ่น กะญั์ว วั้ว เต๋ย . นิ่น หย่า อ๋อย เยี์ยน บัว ยั่ง แป้ง ออน เญย เจ๊า . ”
42001080	น้าย เต้า ฝุเจว๊ย กุ๊น โฮล , นิ่น เญย เฮญี้ยว กุ๊น เฮ้น . นิ่น เยียม เต่ย-ปูง-ฮวาง ฒั้ว เถา เฒี่ยง โห่ นิ่น ธ้วด ต้าย ปุน อิ​สะ​ลา​เอน เมี่ยน ฮิ้ว ตุ๊ นิ่น .
42002001	วั้ว หฒั่น ซี​ซา ออ​กัด​ตัด ฮู่ง เหฌี่ย หลี่ง หัด โล​มา เฒียว-ตี้ง เหยียด ฒู้ง แปะ ฝีง ฝาว เมี่ยน โฮ์ว .
42002002	( ฝาว น้าย ตะเยี้ยด หฑุ่น เมี่ยน โฮ์ว วั้ว หฒั่น , ต๋อย หฒุ คี​ลิ​นิ​อัด โหฒว หฒูง กุ๊น ซี​เลีย เต่ย-ปูง . )
42002003	เต้าๆ เมี่ยน ฯฒฯ หฑวน กั้น เญย ป๊วน-มู้ง ฝาว เมี่ยน โฮ์ว .
42002004	โย​เซ้บ ฯฒฯ เยียม กา​ลิ​ลี แซ้ง , นา​ซา​เล้ด มู้ง , มี่ง ยู​เดีย แซ้ง , เบด​เล​เฮม มู้ง วั้ว . น้าย นอม มู้ง เซ โล์-ฮนอย ดา​วิด ฮู่ง ธ้วด เสย เญย มู้ง . โย​เซ้บ เซ ดา​วิด ฮู่ง เญย เฒ้ย-ฟุน หธีง ต้าย อ๋อย หฒุ มี่ง วั้ว นอม มู้ง ฝาว เมี่ยน โฮ์ว .
42002005	โย​เซ้บ ก๊อง เฒี่ยง มา​ลี​ยา , ฯฒฯ ต้อ นิ่น เหธา เจี๊ยน มี่ง . มา​ลี​ยา เญย ซิน หย่า ไม้ ขูง .
42002006	เยียม เบด​เล​เฮม มู้ง วั้ว หฒั่น , เถา ดุ๊ด ซิน เญย เฒี่ยง โห่ อ๊ะ .
42002007	มา​ลี​ยา ฯฒฯ ยู์ง ตุ๊ นิ่น เญย ต้าว เต้า ตอน ต้าย , หล่ง สวัง เปว เจี๊ยน ปุน นิ่น เปว๋ย ม์า-โฒ่ กะญั์ว , เหว่ย หฒุ แคะ เปย๊า ไม้ ม่าย ต๋อง ปุน นิ่น บัว ฮิด .
42002008	วั้ว นอม เต่ย-ปูง ม่าย เต๋ย โก๋ว ปะกี ยู่ง เญย เมี่ยน ลู่ง ม์วน หฒั่น เยียม ยู่ง เธี้ยง โก๋ว นิ่น บัว เญย ยู่ง .
42002009	ม่าย เต้า เฒี้ยว เญย ฟิน-เมี่ยน หิ่น ธ้วด ต้าย หย่า ม่าย เฒี้ยว เญย ฌัง-หล่าง หฒิว เจี๊ยน นิ่น บัว , แฮะ นิ่น บัว กั้ม เหฑีย ไห่ .
42002010	ฟิน-เมี่ยน ก๊อง บั๋ว นิ่น บัว , “ ไม้ ตู๋ง กั้ม เหฑีย โอ่ . เยีย ต้อ คู้ เฝียน ต้าย ปุน เม่ย บัว . น้าย คู้ เฝียน อ๋อย ปุน ลู่ง เดี๊ย เมี่ยน ตุ๊ เฌียน-โย่ว .
42002011	อี้ ฮนอย , เยียม ดา​วิด เญย มู้ง , เม่ย บัว เญย เหฌียว เฒี้ยว ธ้วด เสย ต้าย อ๊ะ , ต้ง เฒี้ยว กี​ตู่ .
42002012	น้าย เซ โหฒว จั๋ง-โห่ ปุน เม่ย บัว . เม่ย บัว อ๋อย ล์อ ปวัด เต้า กู้งว์า เปว เจี๊ยน สวัง เปว๋ย ม์า-โฒ่ กะญั์ว . ”
42002013	เลี่ยม เฒ่ย แอ๋ง หิ่น ธ้วด เหยียด ต้ม กวั้น ฟิน-เมี่ยน ต้าย เหธา เจี๊ยน หิ่น ธ้วด ด่าง วั้ว เต้า , เธง ทิน-ฮู่ง .
42002014	นิ่น บัว ก๊อง , “ เธง ทิน-ฮู่ง , เยียม ฮลัง เจี๋ย เญย ต๋อง วั้ว เต้า . ลู่ง เดี๊ย เมี่ยน , ต้ง นิ่น อะเฮน้ย วั้ว เต๋ย , อ๋อย ตุ๊ แป้ง ออน . ”
42002015	ฟิน-เมี่ยน ฯฒฯ เล่ย ฆอย นิ่น บัว , แอ๋ง หฑวน ทิน-ต้อง หมี่ อ๊ะ . วั้ว เต๋ย โก๋ว ยู่ง เมี่ยน , ล่าน บั๋ว ล่าน , “ บัว อ๋อย หฒุ มี่ง เบด​เล​เฮม มู้ง หมั่ง ก๋า เฒี้ยว บั๋ว บัว น้าย เต๋ย เจ๊า เอาะ ? ”
42002016	นิ่น บัว ฯฒฯ ก๊าน เจี๊ยน มี่ง , ล์อ ปวัด มา​ลี​ยา เหธา โย​เซ้บ หย่า ปวัด วั้ว เต้า กู้งว์า เปว๋ย เจี๊ยน ม์า-โฒ่ กะญั์ว .
42002017	โก๋ว ปะกี ยู่ง เญย เมี่ยน ปวัด , นิ่น บัว ฯฒฯ เฒียง ฟิน-เมี่ยน ก๊อง น้าย เต้า กู้งว์า เญย เจ๊า-โหล่ว บั๋ว หฒวัง เมี่ยน .
42002018	หาย เต้า ไฮ์ หย่า บัวะ ฮ่อง โก๋ว ยู่ง เมี่ยน ก๊อง เญย หว่า .
42002019	มป่า มา​ลี​ยา ไม้ ไฮ่ หละคุ . อ้าโหล่ จั๋ง เจี๊ยน น้าย เต๋ย เจ๊า .
42002020	หมั่ง ยู่ง เญย เมี่ยน เหว่ย นิ่น บัว ปวัด ลิ์ว , ไฮ์ ลิ์ว เญย สี่ ฯฒฯ ท่าย ทิน-ฮู่ง , เธง เจี๊ยน ทิน-ฮู่ง หฑวน . เหยียด ฒู้ง ต๋อย เหฑ่ง ฟิน-เมี่ยน ก๊อง เญย หว่า .
42002021	เย​ซู ธ้วด เสย ต้าย ปวั๊ง เหฮยียด ฮนอย วั้ว ฮนอย , เถา เฒี่ยง โห่ เถง นิ่น เจี๋ย ก๊าด เญย เล์ย , นิ่น บัว ฯฒฯ เถง นิ่น ธ้วด บั๋ว เห่ว เย​ซู . น้าย นอม บั๋ว , มา​ลี​ยา ไม้ แก้ง ม่าย ซิน วั้ว หฒั่น ฟิน-เมี่ยน เถง ธ้วด เหฒียง อ๊ะ .
42002022	เอย เจี๊ยน โม​เซ เญย เล์ย-หลัด , มา​ลี​ยา สา หวุย เญย ฮนอย-เหญียะ เถา . โย​เซ้บ เหธา มา​ลี​ยา ฯฒฯ ต้อ เย​ซู มี่ง เย​ลู​ซา​เลม ฒี่ง ฝูง ปุน เฒี้ยว ,
42002023	เอย เฒี้ยว เญย เล์ย-หลัด เฟี้ย เจี๊ยน ก๊อง , “ หาย เต้า ยู์ง ตุ๊ ต้าว เต้า ตอน อ๋อย หฒุ ฝูง ปุน เฒี้ยว . ” “ เหยียด ต๋อย เหนาะ โฆ ไฟ อี นอม แปะ ก๊บ หลุน . ”
42002024	นิ่น บัว หย่า เอย เฒี้ยว เญย เล์ย-หลัด ต้อ กะน้าย มี่ง เหฒี่ย ปุน เฒี้ยว ฮนั้ง น้าย , “ เหยียด ต๋อย เหนาะ โฆ ไฟ อี นอม แปะ ก๊บ หลุน . ”
42002025	เยียม เย​ลู​ซา​เลม ฒี่ง ม่าย ล่าน เมี่ยน , บั๋ว เห่ว สิ​เม​โอน . นิ่น โหฒว คู้ เมี่ยน , กัน หลง ทิน-ฮู่ง เญย เล์ย . นิ่น ฒั้ว เจี๊ยน ทิน-ฮู่ง เหฌียว อิ​สะ​ลา​เอน เมี่ยน . สีง ลี่ง หย่า เหธา นิ่น เยียม .
42002026	สีง ลี่ง ปุน นิ่น ฮิ้ว ตุ๊ นิ่น ฒั้ว เถา ตุ๊ ปวัด เฒี้ยว แล์ง ปุน วั้ว เต้า กี​ตู่ หธีง ต้าย ไต่ .
42002027	สีง ลี่ง ต้อ สิ​เม​โอน เปียะ หฒั่ง ทิน-ฮู่ง เญย เปย๊า . โย​เซ้บ เหธา มา​ลี​ยา หย่า ต้อ เย​ซู เปียะ มี่ง อ๋อย เอย เจี๊ยน เล์ย-หลัด โหฒว .
42002028	สิ​เม​โอน ฯฒฯ ฮล้อบ เจี๊ยน เย​ซู เธง ทิน-ฮู่ง . นิ่น ก๊อง ,
42002029	“ เฒี้ยว อ่า , เม่ย แล์ง เญย หว่า , เม่ย โหฒว เหฒียง อ๊ะ . อี้ หฒั่น ปุน เยีย , เม่ย เญย โปว , แป้ง ออน เญย เกวย เสย .
42002030	เหว่ย หฒุ เยีย กั้น เญย มฒีง ตุ๊ ปวัด ลิ์ว เม่ย เญย เหฌียว เอน ,
42002031	ต้ง เม่ย ตอง เจี๊ยน หม่าน ฝีง เมี่ยน หลิ่ว เล์ย เหฒียง เญย เหฌียว เอน .
42002032	น้าย เต้า กู้งว์า โหฒว ฌัง ปุน กั้น ฝีง เมี่ยน ฮิ้ว ตุ๊ เม่ย เญย เอ๋ย , หย่า ปุน เมี่ยน ท่าย เม่ย เญย แปะ ฝีง , อิ​สะ​ลา​เอน เมี่ยน . ”
42002033	กู้งว์า เญย เตี๋ย หม่า บัวะ ฮ่อง ไห่ สิ​เม​โอน ฮนั้ง น้าย นอ ก๊อง กู้งว์า เญย เจ๊า-โหล่ว .
42002034	สิ​เม​โอน ปวัง หว่า ปุน นิ่น บัว , แอ๋ง บั๋ว เย​ซู เญย มา , มา​ลี​ยา , “ ทิน-ฮู่ง กิ๊น น้าย เต้า กู้งว์า ต้าย ปุน อิ​สะ​ลา​เอน เมี่ยน ธั้ม เญย หฒุ เหมียด , ปุน ธั้ม เญย ตุ๊ เหฌียว . นิ่น อ๋อย เป๋น นอม จั๋ง-โห่ มป่า ม่าย เมี่ยน ธั้ม เญย อ๋อย ต้าน นิ่น ,
42002035	ปุน นิ่น บัว เยียม เฮญี้ยว ฮนั้ม เญย เจ๊า ปิ๋ว เม่ง ธ้วด ต้าย . เม่ย อ๋อย ปวั้ง หฒุ เฑ่า ฮนั้ง หฑุ ด๊าว ป๊ะ เจี๊ยน เม่ย เญย บะฑิว วั้ว นอ . ”
42002036	แอ๋ง ม่าย เต้า มเซียะ ตอน , บั๋ว เห่ว อัน​นา , โหฒว โต่ว หว่า เมี่ยน . นิ่น เซ อา​เซ ฝีง , ฟา​นู​เอน เญย เซียะ . อัน​นา โก๋ ไห่ อ๊ะ . ฒิ่น ด่าง นิ่น ตอง เจี๊ยน จา เสี่ย หฮญัง ,
42002037	ฯฒฯ กว๊า หมี่ อ๊ะ . นิ่น โหฒว เอ๊า-กว๊า เถา ตุ๊ เป๊ด เหฒียบ เฝย หฮญัง หย่า ไม้ มี่ง หาย เดา . ขูง เยียม หฒั่ง ทิน-ฮู่ง เญย เปย๊า ฮนอยๆ ม์วนๆ หฒั่ง ทิน-ฮู่ง ฮนั้ง . ม่าย เฒี่ยง โห่ นิ่น เฒย เจี๊ยน ไม้ หญั่น หาย หญู่ง หย่า เต๋า เก๋า .
42002038	สิ​เม​โอน เยียม วั้ว ก๊อง เจี๊ยน หว่า วั้ว หฒั่น , อัน​นา แอ๋ง มี่ง เถา นิ่น บัว วั้ว , แล์ง ฒี่ง ทิน-ฮู่ง แอ๋ง ก๊อง น้าย เต้า กู้งว์า เญย เจ๊า-โหล่ว ปุน ฒั้ว เจี๊ยน ทิน-ฮู่ง ต้าย หฒัวะ เย​ลู​ซา​เลม ฒี่ง วั้ว เต๋ย เมี่ยน หมวัง .
42002039	โย​เซ้บ เหธา มา​ลี​ยา เอย เจี๊ยน เฒี้ยว เญย เล์ย-หลัด โหฒว เหฒียง เหฑ่ง , นิ่น บัว ฯฒฯ หฑวน กา​ลิ​ลี แซ้ง , นิ่น บัว เญย ป๊วน-มู้ง นา​ซา​เล้ด .
42002040	น้าย เต้า กู้งว์า กุ๊น โฮล กุ๊น เฮ้น , กุ๊น ม่าย ธง-เม่ง , ทิน-ฮู่ง หย่า เหธย เอน ปุน นิ่น .
42002041	หฮญังๆ เย​ซู เญย เตี๋ย หม่า มี่ง เย​ลู​ซา​เลม ฒี่ง เจี๋ย เสีย แหม่ง ฒิบ .
42002042	เย​ซู ตุ๊ เหฒียบ เหญ่ย หฮญัง วั้ว หฮญัง , นิ่น บัว เอย เจี๊ยน เล์ย มี่ง เจี๋ย ฒิบ .
42002043	ต้ง วั้ว หฑุ่น มี่ง เกา , เจี๋ย ฒิบ เญย หวุ่ย หฑาน , นิ่น บัว หฑวน , มป่า น้าย เต้า ตอน , เย​ซู , หธ่อ เยียม เย​ลู​ซา​เลม ฒี่ง . นิ่น เญย เตี๋ย หม่า หย่า ไม้ ฮิ้ว ตุ๊ ,
42002044	หล่าย เย​ซู เหธา เจี๊ยน เมี่ยน ธั้ม หฑวน . นิ่น บัว ฯฒฯ หฑวน เหยียด ฮนอย หฮมวัง อ๊ะ , หธีง ต้าย ล์อ หน่าย เธียน-เธะ ก๋อ-โย์ว .
42002045	ล์อ หย่า ล์อ ไม้ ปวัด , นิ่น บัว ฯฒฯ ต๋าว ซิน หฑวน เย​ลู​ซา​เลม ฒี่ง ล์อ .
42002046	แอ๋ง ล์อ เกา , เถา ตะฟาม ฮนอย วั้ว ฮนอย , ปวัด นิ่น เยียม หฒั่ง ทิน-ฮู่ง เญย เปย๊า เฒว์ย เจี๊ยน ฟิน-แซง เญย บุด๋ง , เหยียด ปิ่น หมวัง นิ่น บัว ก๊อง , เหยียด ปิ่น หน่าย นิ่น บัว .
42002047	เมี่ยน ไฮ์ นิ่น ก๊อง เญย หว่า , หาย เต้า หย่า บัวะ ฮ่อง ไห่ นิ่น ด่ง หน่าย ไกว , เตา ตุ๊ ด่ง หน่าย หอบ .
42002048	นิ่น เญย เตี๋ย หม่า ปวัด นิ่น วั้ว หฒั่น , นิ่น บัว เลี่ยม ฮนั้ม ไม้ ฮิ้ว . นิ่น เญย มา ฯฒฯ ก๊อง บั๋ว นิ่น , “ อา ตอน อ้า ! เม่ย ฝู่ง ฮนั้ง น้าย นอ โหฒว ปุน เยีย บัว ? เม่ย เญย เตีย เหธา เยีย ล์อ ไม้ ปวัด เม่ย , เฑ่า ตุ๊ โค้ว ไห่ อ๊ะ นีอา . ”
42002049	เย​ซู เตา , “ อา มา บัว เหว่ย หาย ติ่ว ล์อ เยีย ? เม่ย บัว ไม้ ฮิ้ว ตุ๊ เยีย อ๋อย หฒุ เยียม เยีย เญย เตีย เญย เปย๊า ? ”
42002050	เย​ซู ฮนั้ง หน่าย นอ ก๊อง มป่า นิ่น บัว หธ่อ ฮนั้ม ไม้ เม่ง แปะ .
42002051	เย​ซู ฯฒฯ กัน เจี๊ยน นิ่น บัว หฑวน นา​ซา​เล้ด มู้ง , หย่า หมวัง เหฑ่ง เตี๋ย หม่า เญย หว่า . น้าย เต๋ย เจ๊า-โหล่ว ธ้วด ลิ์ว , นิ่น เญย มา หาย หฒั่น หย่า จั๋ง เจี๊ยน .
42002052	เย​ซู กุ๊น โฮล กุ๊น ม่าย ธง-เม่ง . ทิน-ฮู่ง อะเฮน้ย ไห่ นิ่น . เมี่ยน หย่า ฟี่ ฮนั้ง เญย อะเฮน้ย ไห่ นิ่น .
42003001	ทิ​เบ​ลิ​อัด ซี​ซา โหฒว ฮู่ง เตี๋ย เหฒียบ ฮม์ หฮญัง วั้ว หฮญัง , ปอน​ทิ​อัด ปี​ล้าด โหฒว หฒูง กุ๊น ยู​เดีย แซ้ง , เฮ​โล้ด กุ๊น กา​ลิ​ลี แซ้ง . นิ่น เญย โย์ว , ฟี​ลิบ , กุ๊น อิ​ทู​เลีย เหธา ตา​โค​นิ​ติด เต่ย . ลี​ซา​เนี้ยด กุ๊น อา​บี​เลน ,
42003002	อัน​น้าด เหธา คา​ยา​ฟ้าด โหฒว ต้ม ไซ เมี่ยน . ต้ง วั้ว หฒั่น เส​คา​ลิ​ยา เญย ตอน , โย​ฮัน , เยียม เต่ย-ปูง-ฮวาง ฒิบ ทิน-ฮู่ง เญย หว่า .
42003003	นิ่น ฯฒฯ เยียม จอ​แดน ด้าย วั้ว เต๋ย ต๋อง ฒุ่น โต์ บั๋ว เมี่ยน , “ อ๋อย หฒุ ก๊อย เฮญี้ยว กวั่ง ฒุ์ย , เจี๋ย ววม เญย เล์ย , ทิน-ฮู่ง ฯฒฯ กวั่ง เม่ย บัว เญย ฒุ์ย . ”
42003004	น้าย เซ ฮนั้ง โต่ว หว่า เมี่ยน , อิ​สะ​ยา , เฟี้ย เจี๊ยน นิ่น เญย โซว ก๊อง , “ ม่าย ล่าน เมี่ยน เยียม เต่ย-ปูง-ฮวาง เห่ว เจี๊ยน ก๊อง , ‘ อ๋อย หฒุ หลิ่ว เล์ย เฒี้ยว เญย เจ๊า .
42003005	นอมๆ ฮ์อง อ๋อย หฒุ ติ้น ปวั๊ง , บง-ฮลัง บง-ไอ๊ อ๋อย หฒุ โหฒว แป้ง . เจ๊า เงา เจ๊า ฌ้วด อ๋อย หฒุ ก๊อย หฒะ , เจ๊า ไม้ ย่วน อ๋อย หฒุ โหฒว ย่วน .
42003006	ลู่ง เดี๊ย เมี่ยน อ๋อย ตุ๊ ปวัด ทิน-ฮู่ง เญย เหฌียว เอน . ’ ”
42003007	เมี่ยน ธั้ม กวั้นๆ เญย มี่ง ล์อ โย​ฮัน , อ๋อย โย​ฮัน เถง นิ่น บัว เจี๋ย ววม เญย เล์ย . โย​ฮัน บั๋ว นิ่น บัว , “ เม่ย บัว หน่าย ดุย นาง-โตะ เญย ป๊วน อ้า ! หาย เต้า ขวิน เม่ย บัว เปย๋า , เหว่ย ฆะฮ้า ไม้ หฒุ ทิน-ฮู่ง โน์ว เม่ย บัว ?
42003008	เม่ย บัว โหฒว สี่ อ๋อย หฒุ ปุน ธีง เม่ย บัว หฒะเก้ง ก๊อย เฮญี้ยว กวั่ง ฒุ์ย . หย่า ไม้ ตู๋ง เยียม เฮญี้ยว ฮนั้ม , ‘ เยีย บัว ม่าย อับ​ลา​ฮัม โหฒว เยีย บัว เญย อง-ถาย . ’ เยีย บั๋ว เม่ย บัว , ทิน-ฮู่ง ฒู้ง ไฮ่ เฒาะ น้าย เต๋ย หละเปย๊ย โหฒว เป๋น อับ​ลา​ฮัม เญย เฒ้ย-ฟุน .
42003009	อี้ หฒั่น เบ่น เหฒียง โป๊ว , ฒู้ง อัน เจี๊ยน เดี๋ยง-กอน . หาย ติ้ว เดี๋ยง เฒี่ยง เปี๊ยว ไม้ คู้ , อ๋อย หฒุ ก๋อย กวั่ง ปั๊ว โต์ว มี่ง . ”
42003010	หฒวัง เมี่ยน หน่าย ก๋า โย​ฮัน , “ ฮนั้ง หน่าย , เยีย บัว อ๋อย หฒุ ฮนั้ง หาย นอ โหฒว ? ”
42003011	นิ่น เตา , “ หาย เต้า ม่าย อี เต๋ย ลุย อ๋อย หฒุ ปุน เต๋ย ไม้ ม่าย วั้ว เต้า . หาย เต้า ม่าย หฮนาง หญั่น หย่า อ๋อย หฒุ ปุน เต๋ย หง่อ เญย เมี่ยน หญั่น . ”
42003012	ม่าย เต๋ย เถง โล​มา ฮู่ง จา เซียว โฑว เญย เมี่ยน ต้าย ล์อ โย​ฮัน , อ๋อย เจี๋ย ววม เญย เล์ย . นิ่น บัว หน่าย ก๋า , “ ฟิน-แซง อ้า ! เยีย บัว นี ? อ๋อย หฒุ ฮนั้ง หาย นอ โหฒว ? ”
42003013	โย​ฮัน เตา , “ เม่ย บัว หอบ หฒุ เซียว บัวะ เหฒีย , อ๋อย หฒุ เซียว บัวะ วั้ว ฮนั้ง . ”
42003014	ม่าย เต๋ย แปง แอ๋ง หน่าย นิ่น , “ เยีย บัว นี ? อ๋อย หฒุ ฮนั้ง หาย นอ โหฒว ? ” โย​ฮัน เตา , “ ไม้ ตู๋ง หละไกว้ ลม-ฮู้ , ดั๊ว เมี่ยน เญย ญ่าน หญั่น . ไม้ ตู๋ง โก๋ จ๊า สี่ ห่อย เมี่ยน . เม่ย บัว เญย กง-ฒิ่น ตุ๊ บัวะ เหฒีย อ๋อย หฒุ เฮญี้ยว ฆาย . ”
42003015	หฒวัง เมี่ยน หาย หฒั่น หย่า ฒั้ว เจี๊ยน ทิน-ฮู่ง แล์ง พ้าย ต้าย วั้ว เต้า เหฌียว เฒี้ยว , ฯฒฯ เยียม เฮญี้ยว ฮนั้ม โย​ฮัน เซ กี​ตู่ มเปย .
42003016	โย​ฮัน ฯฒฯ ก๊อง บั๋ว หฒวัง เมี่ยน , “ เยีย หล่ง ววม เถง เม่ย บัว เจี๋ย เล์ย . แอ๋ง ม่าย เต้า อ๋อย ต้าย . นิ่น ม่าย หลี่ง ม่าย ชะ เก้า โฮล เจี๋ย เยีย . เยีย เลี่ยม ไม้ ผุย เถง นิ่น ไจ๊ เฮ่ ฮลาง . นิ่น หย่า อ๋อย หล่ง สีง ลี่ง เหธา โต์ว เถง เม่ย บัว เจี๋ย เล์ย .
42003017	นิ่น เญย ปั์ว นั้น เจี๊ยน กะน้าย-เธ้น , อ๋อย เฝียว เหฑ่ง นิ่น เญย เบ๊าะ เบย้า เธี้ยง หย่า เซียว นิ่น เญย เบย้า ตั๊บ ลั์ม . มป่า ธุ-เหมา นิ่น อ๋อย หล่ง เหยียด ลิ์ว ไม้ ไฮ่ ไต่ เญย โต์ว ปั๊ว เหฑ่ง . ”
42003018	โย​ฮัน แอ๋ง หล่ง ธั้ม-ติ่ว เจ๊า ขวิน นิ่น บัว , หย่า ฒุ่น คู้ เฝียน ปุน นิ่น บัว หมวัง .
42003019	นิ่น หย่า ก๊อง เฮ​โล้ด , หลาย เฮ​โล้ด หล่ง นิ่น กั้น เญย โย์ว เญย เอ๊า , เฮ​โล​เดียด , หย่า หลาย นิ่น โหฒว ธั้ม-หญู่ง หว่าย สี่ .
42003020	ฮนั้ง หน่าย , เฮ​โล้ด แอ๋ง จา โหฒว เก้า หว่าย , ฒู้ง เฒาะ โย​ฮัน หววน เจี๊ยน โล่ .
42003021	หฒวัง เมี่ยน เจี๋ย ววม เญย เล์ย เญย เฒี่ยง โห่ , เย​ซู หย่า เจี๋ย ววม เญย เล์ย . ต๋อย นิ่น เต๋า เก๋า วั้ว หฒั่น , ลู่ง ฆอย หมี่ อ๊ะ .
42003022	สีง ลี่ง เหฌี่ย ต้าย , หญู่ง เฒ้ย ฮนั้ง นอม เหนาะ โฆ นอ , เยียม นิ่น เญย ซิน . หย่า ม่าย เฉีย เยียม กู้ หงว่าย ลู่ง ก๊อง , “ เม่ย เซ เยีย เญย ตอน - ฮนั้ม . เยีย หฒะเก้ง อะเฮน้ย ไห่ เม่ย . ”
42003023	เย​ซู เจี์ย กอน โหฒว นิ่น เญย กง วั้ว หฒั่น , นิ่น ตุ๊ ฟ่า เหฒียบ หฮญัง เญย ต๋อง . เมี่ยน ฮนั้ม ต้าย เย​ซู โหฒว โย​เซ้บ เญย ตอน . โย​เซ้บ โหฒว เฮ​ลี เญย ตอน ,
42003024	เฮ​ลี โหฒว มัด​ทัด เญย ตอน , มัด​ทัด โหฒว เล​วี เญย ตอน , เล​วี โหฒว เมน​คี เญย ตอน , เมน​คี โหฒว ยัน​นาย เญย ตอน , ยัน​นาย โหฒว โย​เซ้บ เญย ตอน ,
42003025	โย​เซ้บ โหฒว มัด​ทา​ที​อัด เญย ตอน , มัด​ทา​ที​อัด โหฒว อา​โม้ด เญย ตอน , อา​โม้ด โหฒว นา​ฮูม เญย ตอน , นา​ฮูม โหฒว เอด​ลี เญย ตอน , เอด​ลี โหฒว นัก​กาย เญย ตอน ,
42003026	นัก​กาย โหฒว มา​อาด เญย ตอน , มา​อาด โหฒว มัด​ทา​ที​อัด เญย ตอน , มัด​ทา​ที​อัด โหฒว เส​เม​อิน เญย ตอน , เส​เม​อิน โหฒว โย​เสก เญย ตอน , โย​เสก โหฒว โย​ดา เญย ตอน ,
42003027	โย​ดา โหฒว โย​อา​นัน เญย ตอน , โย​อา​นัน โหฒว เล​ซา เญย ตอน , เล​ซา โหฒว เส​ลุบ​บา​เบน เญย ตอน , เส​ลุบ​บา​เบน โหฒว เซ​อัน​ทิ​เอน เญย ตอน , เซ​อัน​ทิ​เอน โหฒว เน​ลี เญย ตอน ,
42003028	เน​ลี โหฒว เมน​คี เญย ตอน , เมน​คี โหฒว อัด​ดี เญย ตอน , อัด​ดี โหฒว โค​สัม เญย ตอน , โค​สัม โหฒว เอน​มา​ดัม เญย ตอน , เอน​มา​ดัม โหฒว เอ​อา เญย ตอน ,
42003029	เอ​อา โหฒว โย​ซู​วา เญย ตอน , โย​ซู​วา โหฒว เอ​ลี​เย​เซ เญย ตอน , เอ​ลี​เย​เซ โหฒว โย​ลิม เญย ตอน , โย​ลิม โหฒว มัด​ทัด เญย ตอน , มัด​ทัด โหฒว เล​วี เญย ตอน ,
42003030	เล​วี โหฒว สิ​เม​โอน เญย ตอน , สิ​เม​โอน โหฒว ยู​ดา เญย ตอน , ยู​ดา โหฒว โย​เซ้บ เญย ตอน , โย​เซ้บ โหฒว โย​นาม เญย ตอน , โย​นาม โหฒว เอ​ลี​ยา​คิม เญย ตอน ,
42003031	เอ​ลี​ยา​คิม โหฒว เม​เล​อา เญย ตอน , เม​เล​อา โหฒว เมน​นา เญย ตอน , เมน​นา โหฒว มัด​ตะ​ทา เญย ตอน , มัด​ตะ​ทา โหฒว นา​ทัน เญย ตอน , นา​ทัน โหฒว ดา​วิด เญย ตอน ,
42003032	ดา​วิด โหฒว เจียด​ซี เญย ตอน , เจียด​ซี โหฒว โอ​เบด เญย ตอน , โอ​เบด โหฒว โบ​อาด เญย ตอน , โบ​อาด โหฒว สัน​โมน เญย ตอน , สัน​โมน โหฒว นา​โซน เญย ตอน ,
42003033	นา​โซน โหฒว อัม​มี​นา​ดับ เญย ตอน . อัม​มี​นา​ดับ โหฒว อัด​มิน เญย ตอน , อัด​มิน โหฒว อาน​นี เญย ตอน , อาน​นี โหฒว เฮ้ด​โลน เญย ตอน , เฮ้ด​โลน โหฒว เป​เล้ด เญย ตอน , เป​เล้ด โหฒว ยู​ดา เญย ตอน ,
42003034	ยู​ดา โหฒว ยา​โค้บ เญย ตอน , ยา​โค้บ โหฒว อี​สัก เญย ตอน , อี​สัก โหฒว อับ​ลา​ฮัม เญย ตอน , อับ​ลา​ฮัม โหฒว เท​ลา เญย ตอน , เท​ลา โหฒว นา​โฮ เญย ตอน ,
42003035	นา​โฮ โหฒว เส​ลุก เญย ตอน , เส​ลุก โหฒว เล​อู เญย ตอน , เล​อู โหฒว เป​เล้ก เญย ตอน , เป​เล้ก โหฒว เอ​เบ เญย ตอน , เอ​เบ โหฒว เช​ลา เญย ตอน ,
42003036	เช​ลา โหฒว ไค​นาน เญย ตอน , ไค​นาน โหฒว อาน​ฟา​ซัด เญย ตอน , อาน​ฟา​ซัด โหฒว เซม เญย ตอน , เซม โหฒว โน​ยา เญย ตอน , โน​ยา โหฒว ลา​เม้ก เญย ตอน ,
42003037	ลา​เม้ก โหฒว เม​ทู​เส​ลา เญย ตอน , เม​ทู​เส​ลา โหฒว เอ​โน้ก เญย ตอน , เอ​โน้ก โหฒว ยา​เล้ด เญย ตอน , ยา​เล้ด โหฒว มา​หะ​ลา​เล​เอน เญย ตอน , มา​หะ​ลา​เล​เอน โหฒว เค​นัน เญย ตอน ,
42003038	เค​นัน โหฒว เอ​โน้ด เญย ตอน , เอ​โน้ด โหฒว เสด เญย ตอน , เสด โหฒว อา​ดัม เญย ตอน , อา​ดัม โหฒว ทิน-ฮู่ง เญย ตอน .
42004001	เย​ซู มี่ง จอ​แดน ด้าย หฑวน , สีง ลี่ง เยียม ปวั๊ง นิ่น เญย เฮญี้ยว . สีง ลี่ง หย่า ต้อ นิ่น มี่ง เยียม เต่ย-ปูง-ฮวาง ,
42004002	เฝย เหฒียบ ฮนอย , หฒุ เมี้ยน เญย ฮู่ง เสย . น้าย เต๋ย ฮนอย กะญั์ว , เย​ซู ไม้ หญั่น หาย หญู่ง . น้าย เต๋ย ฮนอย-เหญียะ เจี๋ย ลิ์ว , นิ่น เฮญี้ยว เซีย อ๊ะ .
42004003	เมี้ยน เญย ฮู่ง ฯฒฯ ก๊อง บั๋ว นิ่น , “ สี ก๊อง เม่ย โหฒว ทิน-ฮู่ง เญย ตอน นอ , เห่ว น้าย นอม หละเปย๊ย เป๋น ฌั้ว ต้าย ม่าะ ! ”
42004004	เย​ซู เตา , “ กีง-โซว เฟี้ย เจี๊ยน ก๊อง , ‘ เมี่ยน ไม้ เฒ์ย ขูง เขา หญั่น ฮบ ยู์ง แหม่ง ฮนั้ง . ’ ”
42004005	เมี้ยน เญย ฮู่ง แอ๋ง ต้อ นิ่น ฝาว นอม ต๋อง ฮลัง เญย , ฯฒฯ เฒาะ ป้าม เกน เญย หม่าน กั๊วะ หิ่น ธ้วด หฌับ ตั้ง ปุน นิ่น หมั่ง ,
42004006	หย่า ก๊อง , “ น้าย เหยียด ฒู้ง เญย หลี่ง เหธา น้าย เต๋ย นอมๆ กั๊วะ เญย ฒิ่น ฒ่อย เยีย จิว ปุน เม่ย , เหว่ย หฒุ น้าย เต๋ย เหยียด ฒู้ง เซ จิว ปุน เยีย หมี่ อ๊ะ . เยีย อ๋อย ปุน หาย เต้า เซ เซว่ย เยีย ปุน อ๊ะ .
42004007	สี ก๊อง เม่ย ป๋าย เยีย , น้าย เต๋ย เหยียด ฒู้ง ฯฒฯ เป๋น เม่ย เญย เหฑ่ง . ”
42004008	เย​ซู แอ๋ง เตา นิ่น , “ กีง-โซว เฟี้ย เจี๊ยน ก๊อง , ‘ อ๋อย หฒุ ป๋าย เฒี้ยว , เม่ย เญย ทิน-ฮู่ง , ขูง อ๋อย หฒุ หฒั่ง นิ่น ดุ เต้า ฮนั้ง . ’ ”
42004009	เมี้ยน เญย ฮู่ง แอ๋ง ต้อ เย​ซู มี่ง เย​ลู​ซา​เลม ฒี่ง , หฒั่ง ทิน-ฮู่ง เญย เปย๊า วั้ว , ปุน นิ่น เยียม ฮลัง เจี๋ย วั้ว นอม ต๋อง , ก๊อง บั๋ว นิ่น , “ สี ก๊อง เม่ย เป๋น ทิน-ฮู่ง เญย ตอน นอ , เยียม น้าย ปิว เหฌี่ย ก๋า .
42004010	เหว่ย หฒุ กีง-โซว เฟี้ย เจี๊ยน ก๊อง , ‘ ทิน-ฮู่ง อ๋อย พ้าย นิ่น เญย ฟิน-เมี่ยน เปว เจี๊ยน , โก๋ว เจี๊ยน เม่ย , ’
42004011	‘ นิ่น บัว ฯฒฯ หล่ง ปั์ว โป้ว เจี๊ยน เม่ย , ไม้ ปุน เม่ย เญย เหฒา ฒง หฒุ หละเปย๊ย . ’ ”
42004012	เย​ซู เตา , “ กีง-โซว ก๊อง , ‘ ไม้ ตู๋ง เสย เฒี้ยว , เม่ย เญย ทิน-ฮู่ง . ’ ”
42004013	เมี้ยน เญย ฮู่ง หล่ง หญู่งๆ หฒะเอ๋ย เสย ลิ์ว , ฯฒฯ มี่ง หมี่ อ๊ะ , ฒั้ว เจี๊ยน ล์อ ฉัง ต้าย เสย .
42004014	เย​ซู แอ๋ง หฑวน กา​ลิ​ลี แซ้ง , ม่าย สีง ลี่ง เญย ชะ เหธา นิ่น เยียม . นิ่น เญย เจ๊า-โหล่ว ซีง ปวั๊ง วั้ว นอม เต่ย-ปูง .
42004015	นิ่น เยียม นิ่น บัว เญย นอมๆ หวุ่ย ต้อง หฌาว เมี่ยน . หฒวัง เมี่ยน หย่า เธง นิ่น .
42004016	เย​ซู แอ๋ง หฑวน นา​ซา​เล้ด , ต้ง นิ่น เยียม วั้ว โฮล ต้าย วั้ว นอม มู้ง . เถา ตี้ง กง ฮนอย นิ่น ฮนั้ง เหยียด เกา นอ , มี่ง หวุ่ย ต้อง . นิ่น ฯฒฯ โซ้ว เจี์ย ต้าย โตะ กีง-โซว .
42004017	ม่าย เต้า เฒาะ หฌุ่น วั้ว เต้า โต่ว หว่า เมี่ยน , อิ​สะ​ยา , เญย โซว ธุ้น ปุน เย​ซู . นิ่น ฯฒฯ คอย ต้าย ล์อ ปวัด เฟี้ย เจี๊ยน น้าย เต๋ย หว่า ,
42004018	“ เฒี้ยว เญย สีง ลี่ง เหธา เยีย เยียม , เหว่ย หฒุ นิ่น กิ๊น เยีย ต้าย ฒุ่น คู้ เฝียน นิ่น พ้าย เยีย ต้าย ฒุ่น บั๋ว หฒุ หววน เญย เมี่ยน นิ่น บัว อ๋อย ตุ๊ ปู๋ง ธ้วด , หย่า ฒุ่น บั๋ว มฒีง แม่ง เญย เมี่ยน , นิ่น บัว ไฮ่ หมั่ง ตุ๊ ปวัด , หย่า ปุน หฒุ เมี่ยน โหฒว โตะ ห่อย วั้ว เต๋ย ตุ๊ ปู๋ง ฆอย ,
42004019	แอ๋ง ฒุ่น ก๊อง เฒี้ยว เหธย เอน เญย หฮญัง เถา อ๊ะ . ”
42004020	เย​ซู โตะ ลิ์ว ฯฒฯ หฌุ่น เจี๊ยน โซว จิว ปุน โก๋ว หวุ่ย ต้อง เญย เมี่ยน เซียว ฯฒฯ เฒว์ย เหฌี่ย . เหยียด หฒวัง หวุ่ย ต้อง เญย เมี่ยน นี่ หนูง นุ เญย หมั่ง เจี๊ยน เย​ซู .
42004021	นิ่น ฯฒฯ ก๊อง เม่ง บั๋ว นิ่น บัว , “ เม่ย บัว ไฮ์ ลิ์ว น้าย โต่ว กีง-โซว เญย หว่า , อี้ ฮนอย ธ้วด ต้าย ต๋อย-ติ่ว เหฑ่ง . ”
42004022	หฒวัง เมี่ยน ไฮ์ หอบ เฮญี้ยว ไห่ นิ่น , หย่า บัวะ ฮ่อง นิ่น เญย หว่า ด่ง หน่าย คู่ หมวัง . นิ่น บัว หน่าย ก๋า , “ น้าย โย​เซ้บ เญย ตอน ไม้ เฒ์ย ? ”
42004023	เย​ซู ก๊อง บั๋ว นิ่น บัว , “ เยีย ฮิ้ว ตุ๊ เม่ย บัว ด่ง หาย อ๋อย ก๊อง น้าย ติ้ว หว่า-เป๊ย ปุน เยีย , ‘ เดีย-ไซ อ้า ! อ๋อย หฒุ หฒ่อ เม่ย กั้น ม่าะ ! ’ หย่า อ๋อย บั๋ว เยีย , ‘ เยีย บัว ไฮ์ เม่ย เยียม คา​เป​นา​อุม มู้ง โหฒว เญย สี่ . อี้ หฒั่น เม่ย เยียม น้าย เม่ย เญย ป๊วน-มู้ง โหฒว ก๋า ม่าะ ! ’ ”
42004024	เย​ซู แอ๋ง บั๋ว นิ่น บัว , “ โต่ว หว่า เมี่ยน เยียม กั้น เญย ป๊วน-มู้ง ไม้ ม่าย หาย เต้า อะเฮน้ย ฒิบ .
42004025	เยีย บั๋ว เม่ย บัว , เยียม เอ​ลี​ยา เญย ลู่ง เดี๊ย ลู่ง ฮ์าน ปัว หฮญัง-เปี๋ยน . ปวั้ง หฒุ ต้ม ฮวาง ต้ม หง่อ วั้ว หฒั่น , อิ​สะ​ลา​เอน เต่ย-ปูง ม่าย เอ๊า-กว๊า ธั้ม เญย .
42004026	ทิน-ฮู่ง หย่า ไม้ พ้าย เอ​ลี​ยา มี่ง ล์อ เยียม อิ​สะ​ลา​เอน เต่ย-ปูง เญย หาย เต้า . ขูง พ้าย นิ่น มี่ง ล์อ เยียม ไซ​ดอน เต่ย , สา​เล​ฟัด มู้ง วั้ว เต้า ฮนั้ง .
42004027	โต่ว หว่า เมี่ยน , เอ​ลี​ซา , เญย ลู่ง เดี๊ย ม่าย ปุ๊ด ก้ม ฮู้ แป่ง เญย เมี่ยน ธั้ม เญย . มป่า ไม้ ม่าย หาย เต้า หน่อย ตุ๊ นิ่น กั้น เญย แป่ง หลง . ขูง ม่าย วั้ว เต้า ซี​เลีย เมี่ยน , นา​อา​มาน , ดุ เต้า ตุ๊ แป่ง หลง ฮนั้ง . ”
42004028	เยียม หวุ่ย ต้อง เญย หฒวัง เมี่ยน ไฮ์ เย​ซู ฮนั้ง น้าย นอ ก๊อง , นิ่น บัว เฉีย เจี์ย ! ไห่ ,
42004029	ฯฒฯ เจี์ย ซิน เหฑ่ง ต้าย , ทอ เย​ซู ธ้วด หฒิ มู้ง . วั้ว นอม มู้ง เยียม บง กู้ หงว่าย , นิ่น บัว ฯฒฯ ทอ เจี๊ยน มี่ง เถา ขัม-บาง ต้าว , อ๋อย ฟ้ง นิ่น ด๊อด .
42004030	มป่า เย​ซู ยั่ง หฒวัง เมี่ยน บุด๋ง , มี่ง หมี่ อ๊ะ .
42004031	เย​ซู เหฌี่ย เถา กา​ลิ​ลี แซ้ง , คา​เป​นา​อุม มู้ง . ตี้ง กง ฮนอย นิ่น เยียม วั้ว หฌาว เมี่ยน .
42004032	หฒวัง เมี่ยน บัวะ ฮ่อง นิ่น หฌาว เญย หว่า , เหว่ย หฒุ นิ่น เญย หว่า ม่าย หัด ม์า .
42004033	เยียม วั้ว หวุ่ย ต้อง ม่าย ล่าน เมี่ยน ม่าย เฮยี่ย ไกว๊ เมี้ยน เยียม นิ่น เญย ซิน . นิ่น เหน่าๆ เญย ก๊อง ,
42004034	“ นา​ซา​เล้ด มู้ง เญย เย​ซู อ้า ! เม่ย ม่าย หาย หญู่ง เกวน หฒุ เยีย บัว ? เม่ย ต้าย น้าย อ๋อย เหมียด เยีย บัว ? เม่ย หาย เต้า เยีย ฮิ้ว เญย . เม่ย เซ ทิน-ฮู่ง เญย ธีง-เหฑ่ง เมี่ยน วั้ว เต้า . ”
42004035	เย​ซู หัด วั้ว เต้า เมี้ยน , “ ไม้ ตู๋ง โค โล . ธ้วด น้าย เต้า เมี่ยน เญย ซิน ต้าย ม่าะ ! ” เมี้ยน ฯฒฯ มัวะ วั้ว เต้า เมี่ยน คีง เหฆวก เหฌี่ย หฒวัง เมี่ยน เญย หฑะเฮมียน , เฒียง หน่าย ธ้วด หมี่ อ๊ะ , หย่า ไม้ โหฒว หาย หญู่ง ห่อย วั้ว ล่าน เมี่ยน .
42004036	หฒวัง เมี่ยน บัวะ ฮ่อง ไห่ . ล่าน บั๋ว ล่าน , “ หน่าย หาย หญู่ง หว่า นี ? นิ่น ม่าย หลี่ง ม่าย หัด ม์า หัด เฮยี่ย ไกว๊ เมี้ยน ธ้วด , เมี้ยน ฯฒฯ ธ้วด หมี่ อ๊ะ . ”
42004037	เย​ซู โหฒว เญย เจ๊า-โหล่ว ฯฒฯ ซีง ปวั๊ง วั้ว นอม เต่ย-ปูง .
42004038	เย​ซู ธ้วด หวุ่ย ต้อง แอ๋ง มี่ง ซี​โมน เญย เปย๊า . ซี​โมน เญย มา-เตี๊ย ปุ๊ด แป่ง , ซิน ฮลุ จอม เญย . นิ่น บัว ฯฒฯ โท้ เย​ซู เถง .
42004039	เย​ซู ฯฒฯ มี่ง โซ้ว เจี๊ยน นิ่น เญย กะเฮลน หัด ซิน จอม แป่ง ถุย . แป่ง ฯฒฯ ถุย หมี่ อ๊ะ . ปี​เต เญย มา-เตี๊ย เลี่ยม เฒ่ย เจี์ย ซิน ต้าย ฟู-สู เย​ซู บัว .
42004040	บะฮนอย ม้วด เญย เฒี่ยง โห่ , หาย เต้า ม่าย ก๋อ-โย์ว ปุ๊ด หาย หญู่ง แป่ง ฯฒฯ ต้อ ต้าย ล์อ เย​ซู . เย​ซู มาน เจี๊ยน เต้าๆ , หฒ่อ เหยียด ฒู้ง เญย แป่ง หลง เหฑ่ง .
42004041	เมี้ยน เยียม เมี่ยน ธั้ม เญย ซิน ธ้วด นี่ หนูง เหน่า เญย เห่ว เจี๊ยน ก๊อง , “ เม่ย เซ ทิน-ฮู่ง เญย ตอน . ” มป่า เย​ซู หัด เมี้ยน , ไม้ ปุน นิ่น บัว ก๊อง หว่า , เหว่ย หฒุ นิ่น บัว ฮิ้ว ตุ๊ นิ่น เซ กี​ตู่ .
42004042	ลู่ง ฌัง เย​ซู ธ้วด หฒิ มู้ง มี่ง เล่ง เญย ต๋อง . หฒวัง เมี่ยน ธ้วด มี่ง ล์อ . ล์อ ปวัด , นิ่น บัว อ๋อย เลี่ยว นิ่น เยียม วั้ว , ไม้ ปุน นิ่น เล่ย ฆอย นิ่น บัว .
42004043	เย​ซู บั๋ว นิ่น บัว , “ ทิน-ฮู่ง พ้าย เยีย , เยีย ฯฒฯ อ๋อย หฒุ มี่ง วั้ว เต๋ย กั้น นอม มู้ง ฒุ่น ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน . ทิน-ฮู่ง พ้าย เยีย ต้าย เซ เหว่ย ฮนั้ง น้าย นอ โหฒว . ”
42004044	เย​ซู ฯฒฯ มี่ง ก๋อม ยู​เดีย เต่ย เญย หวุ่ย ต้อง ฒุ่น โต์ .
42005001	ม่าย ฮนอย นอ , เย​ซู โซ้ว เจี๊ยน เกน​เน​ซา​เล้ด ค้อย-ตอน เฮลน . เมี่ยน ธั้ม เญย เบ๋ง เจี๊ยน มี่ง เย​ซู วั้ว , อ๋อย หมวัง นิ่น ก๊อง ทิน-ฮู่ง เญย หว่า .
42005002	เย​ซู ปวัด อี โผว ฑั้ง ตี้ง เจี๊ยน วั้ว ค้อย-เฮลน , มป่า เฒาะ เบย์า เมี่ยน ธ้วด ฑั้ง มี่ง โหฑ นิ่น บัว เญย มู์ง หมี่ อ๊ะ .
42005003	เย​ซู เปียะ โผว ฑั้ง . วั้ว โผว เซ ซี​โมน เญย . เย​ซู โท้ นิ่น แฑง เจี๋ย มี่ง เต๋ย ฯฒฯ เฒว์ย เจี๊ยน วั้ว ฑั้ง หฌาว หฒวัง เมี่ยน .
42005004	เย​ซู หฌาว ป่า หว่า , นิ่น บั๋ว ซี​โมน , “ แอ๋ง แฑง ฑั้ง เจี๋ย มี่ง เต๋ย วั้ว แหมง ววม โด เญย ต๋อง ป์อง มู์ง เหฌี่ย เฒาะ เบย์า ม่าะ ! ”
42005005	ซี​โมน เตา , “ เฒี้ยว อ้า ! เยีย บัว เฒี่ยง ม์วน ป์อง เกา โค้ว เหฑ่ง . เหยียด เต้า เบย์า หย่า ไม้ ตุ๊ . มป่า เยีย เอย เจี๊ยน เม่ย เญย หว่า ป์อง มู์ง เหฌี่ย . ”
42005006	นิ่น บัว ฯฒฯ ป์อง มู์ง เหฌี่ย , ตุ๊ เบย์า ธั้ม ! ไห่ . มู์ง ค้า เต๋ย ฮู้ หมี่ อ๊ะ .
42005007	ซี​โมน บัว ฯฒฯ ย้าบ นิ่น บัว เญย เฒาะ เบย์า ต่อย ต้อ วั้ว โผว ฑั้ง ต้าย เถง . อี โผว ฑั้ง ม่าย เบย์า ปวั๊ง เหฑ่ง . ฑั้ง ค้า เต๋ย เฒ่ม อ๊ะ .
42005008	ซี​โมน ปี​เต ปวัด ฮนั้ง น้าย นอ นิ่น ฯฒฯ เกว่ย เหฌี่ย เย​ซู เญย ธี่ง เบาะ กะเฮลน ก๊อง , “ เฒี้ยว อ้า ! โท้ เล่ย โก เต๋ย เยีย ม่าะ ! เหว่ย หฒุ เยีย เซ ฒุ์ย-เมี่ยน . ”
42005009	นิ่น เหธา นิ่น เญย ต่อย บัวะ ฮ่อง ไห่ , เฒาะ ตุ๊ เบย์า ด่ง หน่าย ธั้ม .
42005010	เหธา ซี​โมน จวั่ง กง วั้ว เต๋ย เฒาะ เบย์า ต่อย , เส​เบ​ดี เญย ตอน , ยา​กอบ เหธา โย​ฮัน , หย่า บัวะ ฮ่อง . เย​ซู แอ๋ง ก๊อง บั๋ว ซี​โมน , “ เม่ย ไม้ ตู๋ง กั้ม เหฑีย โอ่ . ยั่ง น้าย เจี๋ย เม่ย อ๋อย ล์อ เมี่ยน . ”
42005011	นิ่น บัว ฯฒฯ ทอ ฑั้ง ธ้วด ววม-เฮลน , เหยียด ฒู้ง กะน้าย กวั่ง เหฑ่ง กัน เจี๊ยน เย​ซู มี่ง อ๊ะ .
42005012	ม่าย หฑุ่น เย​ซู เยียม นอม มู้ง , ม่าย ล่าน เมี่ยน ปุ๊ด ก้ม ฮู้ แป่ง ปวั๊ง เหฑ่ง ซิน . นิ่น ปวัด เย​ซู ฯฒฯ บ๊าบ เหฌี่ย เดา โท้ , “ ต้ม ก๋อ อ่า , สี ก๊อง เม่ย อ๋อย นอ , เม่ย ไฮ่ หฒ่อ หลง เยีย เญย แป่ง . ”
42005013	เย​ซู ซูง ปั์ว มาน เจี๊ยน วั้ว ล่าน เมี่ยน หย่า ก๊อง , “ เยีย อ๋อย หฒ่อ เญย . เม่ย หลง ต้าย ม่าะ ! ” วั้ว ล่าน เมี่ยน เญย แป่ง เลี่ยม เฒ่ย หลง หมี่ อ๊ะ .
42005014	เย​ซู ก๊อง , “ ธิน-หม่าน ไม้ ตู๋ง บั๋ว หาย เต้า โอ่ . แปง หฒะ เญย มี่ง ไซ เมี่ยน วั้ว ปุน นิ่น ฒ่า หมั่ง . หมั่ง ลิ์ว , อ๋อย หฒุ หฒิว โม​เซ พ้าย เญย หว่า ต้อ แซง-คู้ มี่ง เหฒี่ย ปุน ทิน-ฮู่ง เหว่ย สา เม่ย เญย หวุย , โหฒว ฒอง-เหฒง ปุน หฒวัง เมี่ยน ฮิ้ว ตุ๊ เม่ย เญย แป่ง หลง เหฑ่ง หมี่ อ๊ะ . ”
42005015	มป่า เย​ซู เญย เม่ง เต้า จา ซีง จั๊ง เจี๊ยน มี่ง . ม่าย เมี่ยน ธั้ม ! เญย ต้าย หมวัง นิ่น , หย่า อ๋อย นิ่น หฒ่อ นิ่น บัว เญย แป่ง ,
42005016	มป่า เย​ซู อ้าโหล่ มี่ง เล่ง เญย ต๋อง เต๋า เก๋า .
42005017	ม่าย ฮนอย เย​ซู หฌาว เจี๊ยน เมี่ยน , ม่าย เต๋ย ฟา​ลิ​สี เมี่ยน เหธา เต๋ย หฌาว เล์ย เญย ฟิน-แซง หย่า เฒว์ย เจี๊ยน วั้ว . นิ่น บัว เยียม กา​ลิ​ลี เต่ย เญย นอมๆ ล์าง , หย่า เยียม ยู​เดีย เต่ย , หย่า เยียม เย​ลู​ซา​เลม ฒี่ง ต้าย . เฒี้ยว เญย ชะ เหธา เย​ซู เยียม , ปุน นิ่น ไฮ่ หฒ่อ ตุ๊ แป่ง หลง .
42005018	ม่าย เต๋ย เมี่ยน หล่ง จิ่ว แกง เต้า ปุ๊ด แป่ง-ไบ เมี่ยน , อ๋อย ต้อ เปียะ เปย๊า มี่ง อัน เย​ซู เญย หฑะเฮมียน .
42005019	มป่า เมี่ยน ธั้ม ไห่ , เปียะ ไม้ เถา เย​ซู วั้ว . นิ่น บัว ฯฒฯ ฝาว เปย๊า-ง่อ , แธะ ทง งว์า , เฒาะ แป่ง เมี่ยน เปว๋ย เจี๊ยน จิ่ว ปู๋ง เหฌี่ย หฒวัง เมี่ยน บุด๋ง , เย​ซู เญย หฑะเฮมียน .
42005020	เย​ซู ปวัด นิ่น บัว เสียน ด่ง หน่าย หลง , นิ่น ฯฒฯ ก๊อง , “ โย์ว อ้า ! เม่ย เญย ฒุ์ย ตุ๊ กวั่ง ลิ์ว อ๊ะ . ”
42005021	หฌาว เล์ย เญย ฟิน-แซง เหธา ฟา​ลิ​สี เมี่ยน เยียม เฮญี้ยว ฮนั้ม , “ น้าย หาย เต้า เมี่ยน แล่ ? ฝู่ง ฮนั้ง หน่าย ก๊อง หว่า คี ทิน-ฮู่ง ? ขูง ทิน-ฮู่ง กั้น ไฮ่ กวั่ง ตุ๊ เมี่ยน เญย ฒุ์ย ฮนั้ง นีอา . ”
42005022	วั้ว เต๋ย เมี่ยน ฮนั้ง หาย นอ ฮนั้ม , เย​ซู ฮิ้ว เญย . นิ่น ฯฒฯ หน่าย ก๋า , “ เม่ย บัว เญย เฮญี้ยว เหว่ย หาย ติ่ว ฮนั้ง น้าย นอ ฮนั้ม ?
42005023	ก๊อง , ‘ เม่ย เญย ฒุ์ย ตุ๊ กวั่ง ลิ์ว อ๊ะ , ’ ไฟ ก๊อง , ‘ เจี์ย ซิน ต้าย ยั่ง เจ๊า อ๊ะ , ’ น้าย เต๋ย อี โจ๋ว หว่า , หาย โจ๋ว เก้า เห่ ตุ๊ ก๊อง ?
42005024	มป่า เยีย อ๋อย ปุน เม่ย บัว ฮิ้ว ตุ๊ เยีย , ป้าม เมี่ยน เญย ตอน , เยียม น้าย ลู่ง เดี๊ย ม่าย หัด ม์า กวั่ง เมี่ยน เญย ฒุ์ย . ” เย​ซู บั๋ว วั้ว เต้า ปุ๊ด แป่ง-ไบ เญย เมี่ยน , “ เยีย บั๋ว เม่ย , เจี์ย ซิน ต้าย ต้อ เจี๊ยน เม่ย เญย จิ่ว หฑวน อ๊ะ . ”
42005025	วั้ว ล่าน เมี่ยน ฯฒฯ เยียม หฒวัง เมี่ยน เญย หฑะเฮมียน เลี่ยม เฒ่ย เจี์ย ซิน , ต้อ เจี๊ยน นิ่น เปว๋ย วั้ว นอม จิ่ว , เธง เจี๊ยน ทิน-ฮู่ง หฑวน .
42005026	หฒวัง เมี่ยน บัวะ ฮ่อง ไห่ ฯฒฯ เธง ทิน-ฮู่ง . นิ่น บัว กั้ม เหฑีย เญย , หย่า ก๊อง , “ อี้ ฮนอย บัว หฒะเก้ง ปวัด บัวะ ฮ่อง ไห่ เญย สี่ อ๊ะ . ”
42005027	ฆะฮ้า เย​ซู แอ๋ง ธ้วด เจ๊า มี่ง เกา , ปวัด เต้า เถง โล​มา ฮู่ง จา เซียว โฑว-ฒิ่น เญย เมี่ยน , บั๋ว เห่ว เล​วี , เฒว์ย เจี๊ยน เซียว โฑว เญย หฒ่าม . เย​ซู บั๋ว นิ่น , “ ต้าย กัน เยีย โอ่ . ”
42005028	เล​วี ฯฒฯ เจี์ย ซิน , กวั่ง เหฑ่ง นิ่น เญย เหยียด ฒู้ง กะน้าย , กัน เจี๊ยน เย​ซู มี่ง หมี่ อ๊ะ .
42005029	เล​วี ฯฒฯ เยียม นิ่น เญย เปย๊า เบ่น ต๋น หฮนาง โฮล เญย โห่ว เย​ซู . หญั่น วั้ว ต๋น หฮนาง เญย แคะ เมี่ยน ม่าย เถง โล​มา ฮู่ง จา เซียว โฑว เญย เมี่ยน แอ๋ง เหธา เมี่ยน ธั้ม เญย .
42005030	ม่าย เต๋ย ฟา​ลิ​สี เมี่ยน เหธา นิ่น บัว เญย หฌาว เล์ย เญย ฟิน-แซง งบ ปุน เย​ซู เญย ไซ-ก๋อ บัว หมวัง . นิ่น บัว ก๊อง , “ เม่ย บัว เหว่ย หาย ติ่ว เหธา เซียว โฑว เญย เมี่ยน เหธา เม่ง เต้า หว่าย เญย เมี่ยน จวั่ง เตี้ย หญั่น , จวั่ง เตี้ย ฮบ ? ”
42005031	เย​ซู เตา , “ หวั่ง เสียง เญย เมี่ยน ไม้ เฉียม หฒุ เดีย-ไซ . ขูง ปุ๊ด-แป่ง เมี่ยน ฮนั้ง , เฉียม หฒุ เดีย-ไซ .
42005032	เยีย ไม้ เฒ์ย ต้าย เห่ว คู้ เมี่ยน . เยีย ต้าย เห่ว เม่ง เต้า หว่าย เญย เมี่ยน , อ๋อย นิ่น บัว ก๊อย เฮญี้ยว กวั่ง ฒุ์ย . ”
42005033	ม่าย เต๋ย เมี่ยน ก๊อง บั๋ว เย​ซู , “ โย​ฮัน เญย ไซ-ก๋อ บัว หฒั่นๆ เฒย ไม้ หญั่น หาย หญู่ง หย่า เต๋า เก๋า . ฟา​ลิ​สี เมี่ยน เญย ไซ-ก๋อ หย่า ฟี่ ฮนั้ง เญย , มป่า เม่ย เญย ไซ-ก๋อ ขูง หญั่น ขูง ฮบ ฮนั้ง . ”
42005034	เย​ซู เตา , “ เซียง-ล่าง หธ่อ เยียม เจี๊ยน ธีง-จา-ยิ่น เญย เฒี่ยง โห่ , ไฮ่ เห่ว เซียง-ล่าง เญย แคะ เมี่ยน เฒย เจี๊ยน ไม้ ปุน หญั่น , ไม้ ปุน ฮบ ไฟ ?
42005035	มป่า ฮนอย-เหญียะ อ๋อย เถา , เซียง-ล่าง หฒุ ต้อ มี่ง หมี่ อ๊ะ . เถา วั้ว หฒั่น แคะ เมี่ยน หธีง ต้าย เฒย ไม้ หญั่น หาย หญู่ง . ”
42005036	นิ่น แอ๋ง ก๊อง น้าย ติ้ว หว่า-เป๊ย , “ ไม้ ม่าย หาย เต้า เป๊ด เซียง-ลุย ต้าย เบี๊ย โล์-ลุย . ฮนั้ง หน่าย นอ ขูง เป๊ด หว่าย เซียง-ลุย ฮนั้ง . เซียง-เดีย หย่า ไม้ ผุย โล์-เดีย .
42005037	หย่า ไม้ ม่าย หาย เต้า โต๋ เซียง-อะหงุ่น ติ๊ว ตั๊บ โล์-ด๊บ-บัวะ . ฮนั้ง น้าย นอ โหฒว , เซียง-ติ๊ว ไฮ่ หฒูง ด๊บ-บัวะ บ๋าย . อะหงุ่น ติ๊ว ฯฒฯ ธ้วด เหฑ่ง . ด๊บ-บัวะ หย่า ฮู้ หมี่ อ๊ะ .
42005038	เซียง-อะหงุ่น ติ๊ว อ๋อย หฒุ ตั๊บ เซียง-ด๊บ-บัวะ ฮนั้ง .
42005039	หาย เต้า ฮบ ลิ์ว โล์-อะหงุ่น ติ๊ว ไม้ อ๋อย ฮบ เซียง-อะหงุ่น ติ๊ว . นิ่น ก๊อง , ‘ โล์-ติ๊ว เก้า คู้ . ’ ”
42006001	ม่าย นอม ตี้ง กง ฮนอย , เย​ซู เหธา นิ่น เญย ไซ-ก๋อ บัว เจี๋ย เมี่ยน เญย เบย้า เด่ย . นิ่น เญย ไซ-ก๋อ เนี้ยด เบย้า ต๊อ น้ม หญั่น .
42006002	ม่าย เต๋ย ฟา​ลิ​สี เมี่ยน หน่าย ก๋า , “ เอย บัว เญย เล์ย , ตี้ง กง ฮนอย ไม้ หอบ หฒุ ฮนั้ง น้าย นอ โหฒว , เม่ย บัว เหว่ย หาย ติ่ว โหฒว ? ”
42006003	เย​ซู เตา นิ่น บัว , “ เม่ย บัว ไม้ โตะ เจี๋ย น้าย เต๋ย เจ๊า ไฟ ? ดา​วิด ฮู่ง เหธา กัน นิ่น วั้ว เต๋ย เมี่ยน เฮญี้ยว เซีย เญย เฒี่ยง โห่ , นิ่น บัว ฮนั้ง หาย นอ โหฒว ?
42006004	ดา​วิด ฮู่ง เปียะ หฒั่ง ทิน-ฮู่ง เญย ด๊บ-ลิ่ว เฒาะ เก๋ง ทิน-ฮู่ง วั้ว เต๋ย ฌั้ว หญั่น . น้าย เต๋ย ฌั้ว ขูง ไซ เมี่ยน กั้น ม่าย เล์ย หญั่น ฮนั้ง . มป่า ดา​วิด หญั่น หย่า ปุน กัน นิ่น วั้ว เต๋ย เมี่ยน เหธา เจี๊ยน หญั่น . ”
42006005	เย​ซู ฯฒฯ บั๋ว นิ่น บัว , “ เยีย , ป้าม เมี่ยน เญย ตอน , โหฒว ตี้ง กง ฮนอย เญย เฒี้ยว . ”
42006006	แอ๋ง ม่าย นอม ตี้ง กง ฮนอย , เย​ซู เปียะ นอม หวุ่ย ต้อง หฌาว เมี่ยน . เยียม วั้ว ม่าย ล่าน เมี่ยน บย่าว เจี๊ยะ ปั์ว หว่าย หมี่ อ๊ะ .
42006007	ม่าย เต๋ย หฌาว เล์ย เญย ฟิน-แซง เหธา ฟา​ลิ​สี เมี่ยน อ๋อย ล์อ เจ๊า โก๋ เย​ซู ฯฒฯ เธี่ยน หมั่ง เจี๊ยน , หมั่ง ก๋า , เย​ซู หล่ง ตี้ง กง ฮนอย หฒ่อ แป่ง ไฟ ?
42006008	มป่า นิ่น บัว ฮนั้ง หาย นอ ฮนั้ม , เย​ซู ฮิ้ว เญย . นิ่น บั๋ว ปั์ว หว่าย วั้ว ล่าน เมี่ยน , “ ต้าย โซ้ว น้าย หฒวัง เมี่ยน เญย หฑะเฮมียน โอ่ . ” วั้ว ล่าน เมี่ยน ฯฒฯ เจี์ย ซิน โซ้ว เจี๊ยน วั้ว อ๊ะ .
42006009	เย​ซู ก๊อง , “ เยีย หน่าย ก๋า เม่ย บัว , เอย บัว เญย เล์ย , ตี้ง กง ฮนอย บัว ไฮ่ โหฒว หาย หญู่ง ? ไฮ่ โหฒว หลง ไฟ โหฒว หว่าย ? เหฌียว แหม่ง ไฟ ห่อย แหม่ง ? ”
42006010	เย​ซู ฮวิน มี่ง หมั่ง นิ่น บัว เต้าๆ แอ๋ง ก๊อง บั๋ว ปั์ว หว่าย วั้ว ล่าน เมี่ยน , “ ซูง เม่ย เญย ปั์ว ธ้วด ต้าย ม่าะ ! ” นิ่น ซูง ปั์ว ธ้วด ต้าย , ปั์ว ฯฒฯ หลง เหฑ่ง หมี่ อ๊ะ .
42006011	วั้ว เต๋ย เมี่ยน เฉีย เจี์ย ! ไห่ . นิ่น บัว ธ่าง ล่าง อ๋อย ฮนั้ง หาย นอ โหฒว ปุน เย​ซู .
42006012	วั้ว เต๋ย เฒี่ยง โห่ เย​ซู ฝาว บง-ไอ๊ มี่ง เต๋า เก๋า , เยียม วั้ว เฒี่ยง ม์วน เหธา ทิน-ฮู่ง ก๊อง หว่า .
42006013	ลู่ง ฌัง เญย เฒี่ยง โห่ , นิ่น เห่ว นิ่น เญย ไซ-ก๋อ บัว ต้าย , ฯฒฯ กิ๊น ธ้วด เหฒียบ เหญ่ย เต้า , แอ๋ง เห่ว นิ่น บัว เป๋น กง-โฒ่ .
42006014	นิ่น กิ๊น ซี​โมน , ( แอ๋ง เถง นิ่น ธ้วด บั๋ว เห่ว ปี​เต ) เหธา ปี​เต เญย โย์ว , อัน​ดา​ลู , แอ๋ง ม่าย ยา​กอบ , โย​ฮัน , ฟี​ลิบ , บา​โท​โล​มิว ,
42006015	มัด​ทาย , โท​มัด , อัน​เฟ​อัด เญย ตอน , ยา​กอบ , ซี​โมน ( ต้ง เมี่ยน เห่ว , “ ฮนั้ม กั๊วะ หฒั่ง ” วั้ว เต้า ) .
42006016	แอ๋ง ม่าย ยา​กอบ เญย ตอน , ยู​ดาด , เหธา หม่าย เย​ซู วั้ว เต้า ยู​ดาด อิ​สะ​คา​ลิ​โอด .
42006017	เย​ซู เหธา นิ่น เญย กง-โฒ่ บัว เหฌี่ย เถา เดา-แป้ง โซ้ว เจี๊ยน วั้ว . เยียม วั้ว แอ๋ง ม่าย นิ่น เญย ไซ-ก๋อ ธั้ม เญย , หย่า ม่าย เมี่ยน ธั้ม เยียม ยู​เดีย แซ้ง นอมๆ ต๋อง , เหธา เย​ลู​ซา​เลม ฒี่ง , แอ๋ง เหธา เยียม ค้อย-เฮลน วั้ว เต๋ย อี นอม ฒี่ง , ไท​ละ เหธา ไซ​ดอน ,
42006018	ต้าย หมวัง เย​ซู หย่า โท้ นิ่น หฒ่อ นิ่น บัว เญย แป่ง . หฒุ เมี้ยน มัวะ วั้ว เต๋ย หย่า ต้าย . เย​ซู หฒ่อ หลง เหฑ่ง .
42006019	หฒวัง เมี่ยน เบ๋ง เจี๊ยน มี่ง อ๋อย ฮลัว เย​ซู , เหว่ย หฒุ นิ่น ม่าย หฒ่อ แป่ง เญย ชะ ธ้วด มี่ง เถง นิ่น บัว เหยียด ฒู้ง หฒ่อ แป่ง .
42006020	เย​ซู หมั่ง เจี๊ยน นิ่น เญย ไซ-ก๋อ บัว ฯฒฯ ก๊อง , “ เม่ย บัว เมี่ยน จ่ม เมี่ยน ม่าย เฌียน-โย่ว อ๊ะ , เหว่ย หฒุ ม่าย ทิน-ฮู่ง โหฒว เฒี้ยว กุ๊น เม่ย บัว .
42006021	เม่ย บัว อี้ หฒั่น หง่อ เจี๊ยน เยียม เญย เมี่ยน ม่าย เฌียน-โย่ว อ๊ะ , เหว่ย หฒุ เม่ย บัว อ๋อย ตุ๊ หญั่น เป๊ว . เม่ย บัว อี้ หฒั่น เญี้ยม เจี๊ยน เญย เมี่ยน ม่าย เฌียน-โย่ว อ๊ะ , เหว่ย หฒุ เม่ย บัว อ๋อย ตุ๊ จั๊ด .
42006022	เม่ย บัว เหว่ย เยีย , ป้าม เมี่ยน เญย ตอน , หฒุ เมี่ยน ฑอง , หฒุ เมี่ยน เฆ่ม , หฒุ เมี่ยน ฮว้วด , หย่า หฒุ เมี่ยน ต้าน เม่ย บัว เญย บั๋ว เซ เอ๊าะ ไห่ เญย บั๋ว , เม่ย บัว ม่าย เฌียน-โย่ว อ๊ะ .
42006023	นิ่น บัว ฮนั้ง น้าย นอ โหฒว , เม่ย บัว อ๋อย หฒุ อะเฮน้ย , เฌียน-โย่ว เญย หธัง เหย , เหว่ย หฒุ เยียม ทิน-ต้อง ม่าย เม่ย บัว เญย ต้ม ฒี่ง เหญ่ย . โหฒว ห่อย เม่ย บัว วั้ว เต๋ย เมี่ยน เญย อง-ถาย หย่า ฟี่ ฮนั้ง เญย โหฒว ปุน โต่ว หว่า เมี่ยน .
42006024	เม่ย บัว อี้ หฒั่น ปุ๊ด ฒ่อย เญย เมี่ยน อ๋อย หฒุ โค้ว อ๊ะ , เหว่ย หฒุ เม่ย บัว เญย เฌียน-โย่ว เม่ย บัว ตุ๊ ลิ์ว อ๊ะ .
42006025	เม่ย บัว อี้ หฒั่น ตุ๊ หญั่น เป๊ว เญย เมี่ยน อ๋อย หฒุ โค้ว อ๊ะ , เหว่ย หฒุ เม่ย บัว อ๋อย หฒุ หง่อ . เม่ย บัว อี้ หฒั่น จั๊ด เญย เมี่ยน อ๋อย หฒุ โค้ว อ๊ะ , เหว่ย หฒุ เม่ย บัว อ๋อย หฒุ เฑ่า , เญี้ยม เจี๊ยน เยียม .
42006026	เม่ย บัว ตุ๊ หฒวัง เมี่ยน เธง เม่ย บัว หลง เญย เฒี่ยง โห่ , เม่ย บัว อ๋อย หฒุ โค้ว อ๊ะ . เธง เม่ย บัว วั้ว เต๋ย เมี่ยน เญย อง-ถาย ฟี่ ฮนั้ง เญย เธง จ๊า โต่ว หว่า เมี่ยน .
42006027	“ เยีย บั๋ว เม่ย บัว อี้ หฒั่น หมวัง เจี๊ยน เญย เมี่ยน , อ๋อย หฒุ ฮนั้ม เม่ย บัว เญย วิน-วั้ง , โหฒว หลง ปุน ฑอง เม่ย บัว วั้ว เต๋ย .
42006028	เมี่ยน เหฒียว เม่ย บัว , อ๋อย หฒุ ปวัง หว่า ปุน นิ่น บัว . โหฒว โตะ เม่ย บัว วั้ว เต๋ย , อ๋อย หฒุ เถง นิ่น บัว เต๋า เก๋า .
42006029	เมี่ยน เบ๊าะ เม่ย เญย น้าย ปูง เฮมียน , เลี่ยม วั้ว ปูง เฮมียน หย่า ฮวิน ปุน นิ่น . เมี่ยน เฒาะ เม่ย เญย ต้ม ลุย มี่ง , เลี่ยม กะญั์ว วั้ว เต๋ย เซว่ย นิ่น เฒาะ .
42006030	หาย เต้า โท้ เม่ย เญย หาย หญู่ง , อ๋อย หฒุ ปุน นิ่น . หาย เต้า เฒาะ เม่ย เญย หาย หญู่ง กะน้าย มี่ง หย่า ไม้ ตู๋ง ล์อ หฑวน .
42006031	เม่ย บัว อ๋อย เมี่ยน ฮนั้ง หาย นอ โหฒว ปุน เม่ย บัว , เม่ย บัว หย่า อ๋อย หฒุ ฮนั้ง วั้ว นอ โหฒว ปุน เมี่ยน .
42006032	“ สี ก๊อง เม่ย บัว ขูง ฮนั้ม ต้ง ฮนั้ม เม่ย บัว วั้ว เต๋ย เมี่ยน , น้าย ม่าย หาย หญู่ง ฝาว ตุ๊ เธง ? เลี่ยม ฒุ์ย-เมี่ยน หย่า ฮนั้ม ต้ง ฮนั้ม นิ่น บัว วั้ว เต๋ย .
42006033	สี ก๊อง เม่ย บัว ขูง โหฒว หลง ปุน ต้ง โหฒว หลง ปุน เม่ย บัว วั้ว เต๋ย ฮนั้ง , ทิน-ฮู่ง ฮนั้ง หาย นอ ไฮ่ เหธย ฟุ ปุน เม่ย บัว ? ฮนั้ง หน่าย เลี่ยม ฒุ์ย-เมี่ยน หย่า ไฮ่ โหฒว เญย .
42006034	สี ก๊อง เม่ย บัว ขูง ก๊า กะน้าย ปุน ไฮ่ จ๊าว เม่ย บัว วั้ว เต๋ย ฮนั้ง , ทิน-ฮู่ง ฮนั้ง หาย นอ ไฮ่ เหธย ฟุ ปุน เม่ย บัว ? เลี่ยม ฒุ์ย-เมี่ยน หย่า ก๊า กะน้าย ปุน ฒุ์ย-เมี่ยน , เหว่ย หฒุ นิ่น บัว ฮนั้ม ต้าย ไฮ่ ตุ๊ นิ่น บัว เญย กะน้าย หฑวน เหฑ่ง .
42006035	ต๋าว หฑวน อ๋อย หฒุ ฮนั้ม เม่ย บัว เญย วิน-วั้ง , โหฒว หลง ปุน นิ่น บัว . ก๊า กะน้าย อ๋อย หฒุ ปุน นิ่น บัว หย่า ไม้ ตู๋ง ฮนั้ม แอ๋ง ตุ๊ หฑวน . ฮนั้ง น้าย , เม่ย บัว อ๋อย ตุ๊ ต้ม ฒี่ง เหญ่ย หย่า เป๋น เยียม ฮลัง เจี๋ย วั้ว เต้า เญย ตอน , เหว่ย หฒุ นิ่น โหฒว หลง ปุน ไม้ ม่าย เอน-ฒี่ง เญย เมี่ยน เหธา เมี่ยน หว่าย เมี่ยน .
42006036	เม่ย บัว อ๋อย หฒุ ค้อ-เลี่ยน เมี่ยน ฮนั้ง เม่ย บัว เญย หฒั่ง เตี๋ย ค้อ-เลี่ยน เมี่ยน วั้ว นอ .
42006037	“ ไม้ ตู๋ง ต้าน เมี่ยน , ทิน-ฮู่ง ฯฒฯ ไม้ ต้าน เม่ย บัว . ไม้ ตู๋ง ตี่ง เมี่ยน เญย ฒุ์ย , ทิน-ฮู่ง ฯฒฯ ไม้ ตี่ง เม่ย บัว เญย ฒุ์ย . อ๋อย หฒุ กวั่ง เมี่ยน เญย ฒุ์ย , ทิน-ฮู่ง ฯฒฯ กวั่ง เม่ย บัว เญย ฒุ์ย .
42006038	เม่ย บัว ปุน หาย หญู่ง เมี่ยน , ทิน-ฮู่ง หย่า อ๋อย วิ่น ปุน เม่ย บัว , ฒู้ง อ๋อย โต๋ ปุน เม่ย บัว เก้า ธั้ม , ฒัด ย่วน , ฆั้ม เหฒียด , ฮลาว หนีง เถา เยียม ไม้ เจี๊ยน . เม่ย บัว หล่ง หาย หญู่ง ฮลาว ปุน เมี่ยน , ทิน-ฮู่ง หย่า อ๋อย หล่ง วั้ว หญู่ง ฮลาว ปุน เม่ย บัว . ”
42006039	เย​ซู แอ๋ง ก๊อง หว่า-เป๊ย ปุน นิ่น บัว หมวัง . นิ่น ก๊อง , “ มฒีง แม่ง เมี่ยน ไฮ่ เคน มฒีง แม่ง เมี่ยน ไฟ ? ฮนั้ง หน่าย อี เต้า ฒู้ง ไฮ่ ด๊อด ค้วด ไม้ เฒ์ย ?
42006040	เหาะ แซง ไม้ ไฮ่ เก้า โฮล นิ่น เญย ฟิน-แซง . เหาะ แซง โหะ ลิ์ว หญู่งๆ ฯฒฯ เหธา ฟิน-แซง ฟี่ ฮนั้ง เญย .
42006041	“ เม่ย เหว่ย หาย ติ่ว ปวัด เม่ย เญย ก๋อ-โย์ว เญย มฒีง ม่าย หละฟับ , หย่า ไม้ ฮนั้ม เถา เม่ย กั้น เญย มฒีง ม่าย หฆัน เดี๋ยง ?
42006042	กั้น เญย มฒีง ม่าย หฆัน เดี๋ยง เม่ย หย่า ไม้ ปวัด , ฝู่ง ไฮ่ บั๋ว ก๋อ-โย์ว , ‘ ก๋อ อ่า , เยีย เถง ก๋อ ปัน ธ้วด มฒีง เญย หละฟับ โอ่ . ’ เป้ย หฒะ เฮญี้ยว ฌ้วด เญย เมี่ยน อ้า ! อ๋อย หฒุ เฒาะ ธ้วด กั้น เญย มฒีง วั้ว หฆัน เดี๋ยง ด่าง , เม่ย ฯฒฯ ไฮ่ หมั่ง ตุ๊ เฒียน เถง ก๋อ-โย์ว ปัน ธ้วด มฒีง เญย หละฟับ .
42006043	“ เดี๋ยง หลง ไม้ เฒี่ยง ไม้ เป๋น เญย เปี๊ยว . ไม้ เป๋น เญย เดี๋ยง หย่า ไม้ เฒี่ยง หลง เญย เปี๊ยว .
42006044	ปวัด เปี๊ยว ฯฒฯ ฮิ้ว ตุ๊ เปี๊ยว-เดี๋ยง เซ หาย หญู่ง เดี๋ยง . เมี่ยน ไม้ มี่ง เดี๋ยง-ฌิ้ม แก๊ะ ง่ง หญอ เปี๊ยว , หย่า ไม้ มี่ง ฌิ้ม-เบยาะ แก๊ะ อะหงุ่น เปี๊ยว .
42006045	คู้ เมี่ยน เญย เฮญี้ยว เซียว หลง เญย กะน้าย , เฒาะ ธ้วด ต้าย เญย เซ หลง เญย . เมี่ยน หว่าย เมี่ยน เญย เฮญี้ยว เซียว หว่าย เญย กะน้าย , เฒาะ ธ้วด ต้าย เซ หว่าย เญย . เฮญี้ยว ฒ่าง ปวั๊ง หาย หญู่ง , ฑุ่ย ฯฒฯ ก๊อง ธ้วด วั้ว หญู่ง .
42006046	“ เม่ย บัว เหว่ย หาย ติ่ว เห่ว เยีย , ‘ เฒี้ยว อ้า ! เฒี้ยว ! ’ หย่า ไม้ เอย เจี๊ยน เยีย บั๋ว เญย หว่า โหฒว ?
42006047	หาย เต้า ต้าย ล์อ เยีย , ไฮ์ เยีย เญย หว่า หย่า เอย เจี๊ยน โหฒว , เยีย อ๋อย ปุน เม่ย บัว ฮิ้ว ตุ๊ วั้ว เต้า ฮนั้ง หาย นอ .
42006048	นิ่น เซ ฮนั้ง ล่าน เมี่ยน ก๊ม เปย๊า , เว้ด ตุ๊ โด , ปั่ง หละเปย๊ย-แป้ง กู้ หงว่าย เหธย เจี์ย . ววม เหยียม , ววม กว๊าด , เปย๊า หย่า ไม้ บาง , เหว่ย หฒุ เหธย ตุ๊ ว้วน .
42006049	มป่า หาย เต้า ไฮ์ เยีย เญย หว่า หย่า ไม้ หมวัง , ไม้ เอย เจี๊ยน โหฒว นอ , เซ ฮนั้ง ล่าน เมี่ยน ก๊ม เปย๊า เยียม เดา หย่า ไม้ ม่าย กอน-โด๊ะ . ววม เหยียม , ววม กว๊าด , เปย๊า ฯฒฯ ล์ม ! ล์ม เญย บาง หว่าย เหฑ่ง หมี่ อ๊ะ . ”
42007001	เย​ซู ก๊อง น้าย เต๋ย เหยียด ฒู้ง หว่า บั๋ว ลิ์ว หฒวัง เมี่ยน , นิ่น ฯฒฯ มี่ง คา​เป​นา​อุม มู้ง .
42007002	เยียม วั้ว นอม มู้ง ม่าย เต้า โล​มา แปง-เปย๊ย . นิ่น ม่าย เต้า โปว ไม้ หลง โค้ว เญย , อ๋อย ไต่ ไห่ อ๊ะ . แปง-เปย๊ย หย่า ฮนั้ม ไห่ น้าย เต้า โปว .
42007003	นิ่น ไฮ์ เมี่ยน ก๊อง เย​ซู เญย เจ๊า-โหล่ว , ฯฒฯ เห่ว ยิว​ไท เมี่ยน เญย เมี่ยน โก๋ มี่ง โท้ เย​ซู ต้าย เถง หฒ่อ นิ่น เญย โปว เญย แป่ง .
42007004	มี่ง เถา เย​ซู วั้ว , น้าย เต๋ย เมี่ยน โก๋ ชะ โท้ เย​ซู . นิ่น บัว ก๊อง , “ น้าย เต้า แปง-เปย๊ย ผุย ตุ๊ เม่ย เถง นิ่น .
42007005	นิ่น ฮนั้ม ไห่ บัว ยิว​ไท เมี่ยน , ฒู้ง โหฒว นอม หวุ่ย ต้อง ปุน เยีย บัว . ”
42007006	เย​ซู ฯฒฯ กัน เจี๊ยน นิ่น บัว มี่ง อ๊ะ . มี่ง เกา , เล่ย เปย๊า ไม้ หนั่ง โก , น้าย เต้า แปง-เปย๊ย บั๋ว นิ่น เญย ต่อย มี่ง บั๋ว เย​ซู , “ ต้ม ก๋อ อ่า , ไม้ หฒุ หละเญ้า เม่ย กั้น อ๊ะ . เยีย ไม้ ผุย ฒิบ เม่ย เปียะ เยีย เญย เปย๊า .
42007007	เหว่ย น้าย เยีย ฒู้ง ไฮ์ เลี่ยม ไม้ ผุย มี่ง ปวั้ง เม่ย . ต้ม ก๋อ ขูง ก๊อง ธ้วด ฮนั้ง , เยีย เญย โปว ฯฒฯ หลง อ๊ะ .
42007008	เยีย กั้น หย่า เยียม ต้ม แปง-เปย๊ย เญย ปั์ว-เดี๊ย , หย่า ม่าย แปง ธั้ม เยียม เยีย เญย กะเดี๊ย แหมง . เยีย เห่ว น้าย เต้า มี่ง , นิ่น ฯฒฯ มี่ง . เห่ว วั้ว เต้า ต้าย , นิ่น ฯฒฯ ต้าย . เห่ว เยีย เญย โน่ว โหฒว น้าย , นิ่น ฯฒฯ โหฒว อ๊ะ . ”
42007009	เย​ซู ไฮ์ นิ่น ฮนั้ง น้าย นอ ก๊อง ฯฒฯ บัวะ ฮ่อง ไห่ . นิ่น ฮวิน เฮมียน หมั่ง หย่า ก๊อง บั๋ว กัน นิ่น ต้าย วั้ว เต๋ย หฒวัง เมี่ยน , “ เยีย บั๋ว เม่ย บัว , เยีย ไม้ แก้ง ปวัด เจี๋ย เมี่ยน เสียน ด่ง หน่าย หลง . เลี่ยม อิ​สะ​ลา​เอน เมี่ยน หย่า ไม้ ม่าย เหยียด เต้า . ”
42007010	แปง-เปย๊ย พ้าย มี่ง ล์อ เย​ซู วั้ว เต๋ย เมี่ยน หฑวน เถา เปย๊า ฯฒฯ ปวัด วั้ว เต้า โปว หลง หมี่ อ๊ะ .
42007011	ฆะฮ้า ไม้ เล่า , เย​ซู แอ๋ง มี่ง เถา นอม มู้ง , บั๋ว เห่ว นา​อิน . นิ่น เญย ไซ-ก๋อ บัว เหธา เมี่ยน ธั้ม เญย กัน เจี๊ยน มี่ง .
42007012	เย​ซู มี่ง เถา มู้ง เญย ฒี่ง หลาด แก้ง ด่าง , ปวั้ง หฒุ เมี่ยน แกง เจี๊ยน จั๋น-ไต่ ธ้วด . วั้ว เต้า จั๋น-ไต่ เซ เอ๊า-กว๊า เญย โดะ ตอน , หย่า ม่าย วั้ว นอม มู้ง เญย เมี่ยน ธั้ม เถง เอ๊า-กว๊า ฝูง จั๋น-ไต่ มี่ง .
42007013	เฒี้ยว ปวัด วั้ว เต้า เอ๊า-กว๊า , นิ่น เก้ง ! ค้อ-เลี่ยน ไห่ ฯฒฯ บั๋ว นิ่น , “ ไม้ ตู๋ง เญี้ยม อ๊ะ โอ่ . ”
42007014	ก๊อง ลิ์ว , เย​ซู มี่ง มาน เป๊น . แกง เฮนี้ย เมี่ยน ฯฒฯ ตี้ง เจี๊ยน วั้ว . เย​ซู ก๊อง , “ โย์ว อ้า ! เยีย บั๋ว เม่ย , เจี์ย ซิน ต้าย ม่าะ ! ”
42007015	ไต่ มี่ง วั้ว เต้า เมี่ยน ฯฒฯ นั่ง ต้าย เจี์ย ซิน เฒว์ย เจี๊ยน วั้ว ก๊อง หว่า . เย​ซู หย่า จิว ปุน นิ่น เญย มา หมี่ อ๊ะ .
42007016	หฒวัง เมี่ยน กั้ม เหฑีย ไห่ ฯฒฯ เธง ทิน-ฮู่ง ก๊อง , “ ม่าย เต้า โหฒว โฮล เญย โต่ว หว่า เมี่ยน ธ้วด ต้าย เยียม เยีย บัว บุด๋ง , ” หย่า ก๊อง , “ ทิน-ฮู่ง ต้าย เถง นิ่น เญย แปะ ฝีง อ๊ะ . ”
42007017	เย​ซู โหฒว น้าย เต๋ย สี่ เญย เฝียน ซีง ปวั๊ง ยู​เดีย เต่ย เหธา ฮวีง หฑวน เญย ต๋อง .
42007018	โย​ฮัน เญย ไซ-ก๋อ ก๊อง เหฑ่ง น้าย เต๋ย เจ๊า-โหล่ว ปุน โย​ฮัน หมวัง . โย​ฮัน ฯฒฯ เห่ว อี เต้า นิ่น เญย ไซ-ก๋อ ต้าย
42007019	หย่า พ้าย นิ่น บัว มี่ง หน่าย เฒี้ยว , “ เม่ย ต้ง อ๋อย ต้าย วั้ว เต้า ไฟ ? ไฟ เยีย บัว หธ่อ อ๋อย หฒุ ฒั้ว กั้น เต้า ? ”
42007020	น้าย เต๋ย อี เต้า เมี่ยน มี่ง เถา เย​ซู วั้ว แอ๋ง ก๊อง , “ เถง เมี่ยน เจี๋ย ววม เญย เล์ย วั้ว เต้า โย​ฮัน พ้าย เยีย บัว ต้าย หน่าย เม่ย , ‘ เม่ย ต้ง อ๋อย ต้าย วั้ว เต้า ไฟ ? ไฟ เยีย บัว หธ่อ อ๋อย หฒุ ฒั้ว กั้น เต้า ? ’ ”
42007021	ต๋อย วั้ว หฒั่น เย​ซู เถง เมี่ยน ธั้ม หฒ่อ นิ่น บัว เญย หญู่งๆ แป่ง . หฒุ เมี้ยน มัวะ เญย เมี่ยน นิ่น หย่า หฒ่อ หลง , หย่า เถง มฒีง แม่ง มฒีง บั๊ว เญย เมี่ยน ไฮ่ หมั่ง ตุ๊ ปวัด .
42007022	เย​ซู เตา โย​ฮัน พ้าย มี่ง เญย เมี่ยน , “ หฑวน มี่ง ก๊อง เม่ย บัว ปวัด ลิ์ว ไฮ์ ลิ์ว น้าย เต๋ย เจ๊า-โหล่ว ปุน โย​ฮัน หมวัง โอ่ . บั๋ว นิ่น , มฒีง แม่ง มฒีง บั๊ว เญย เมี่ยน ไฮ่ หมั่ง ตุ๊ ปวัด . เหฒา ไบ เญย ไฮ่ ยั่ง เจ๊า อ๊ะ . ปุ๊ด ก้ม ฮู้ แป่ง วั้ว เต๋ย หฒ่อ หลง เหฑ่ง . มน่อม ดูง เญย หย่า ไฮ่ หมวัง ตุ๊ ไฮ์ . ไต่ มี่ง เญย เมี่ยน แอ๋ง นั่ง ต้าย . เมี่ยน จ่ม เมี่ยน หย่า ตุ๊ ไฮ์ คู้ เฝียน .
42007023	“ หาย เต้า ไม้ เฆ่ม เยีย , วั้ว เต้า ม่าย เฌียน-โย่ว อ๊ะ . ”
42007024	โย​ฮัน พ้าย ต้าย วั้ว เต๋ย อี ล่าน เมี่ยน หฑวน หมี่ อ๊ะ . เย​ซู เยียม วั้ว ก๊อง โย​ฮัน เญย เจ๊า-โหล่ว บั๋ว หฒวัง เมี่ยน . นิ่น ก๊อง , “ เม่ย บัว ธ้วด มี่ง เต่ย-ปูง-ฮวาง , เม่ย บัว มี่ง อ๋อย หมั่ง หาย หญู่ง ? มี่ง หมั่ง ติ้ว หฑยาว ป่วน ต์ง เญย หลัวะ ติ ไฟ ?
42007025	เม่ย บัว มี่ง หมั่ง หาย หญู่ง ? หมั่ง เต้า มจั่ง ตอน ฒุ เธี่ยว ฒุ ตุ่น ไฟ ? ฒุ เธี่ยว ฒุ ตุ่น โหฒว เฝียว-ฒ่อย วั้ว เต๋ย เยียม ฮู่ง ติ่น ฮนั้ง เหลาะ .
42007026	เม่ย บัว ธ้วด มี่ง อ๋อย ปวัด หาย หญู่ง ? อ๋อย ปวัด เต้า โต่ว หว่า เมี่ยน เฒ์ย เญย ซ่าะ ? เฒ์ย เญย . มป่า , เม่ย บัว อ๋อย ปวัด วั้ว เต้า , นิ่น ฒู้ง เก้า โฮล โต่ว หว่า เมี่ยน .
42007027	กีง-โซว เฟี้ย เจี๊ยน ก๊อง , ‘ เยีย อ๋อย พ้าย เยีย เญย โต่ว เฝียน เมี่ยน มี่ง ด่าง หลิ่ว เล์ย เม่ย เญย เจ๊า . ’
42007028	เย​ซู แอ๋ง ก๊อง , “ เยีย บั๋ว เม่ย บัว , ธ้วด เสย ต้าย เยียม เจี๋ย ป้าม เกน เญย เมี่ยน , โย​ฮัน เก้า โฮล เจี๋ย . มป่า เยียม ทิน-ฮู่ง เญย กั๊วะ โหฒว เก้า ไฝ เจี๋ย วั้ว เต้า , นิ่น หธ่อ เก้า โฮล เจี๋ย โย​ฮัน . ”
42007029	หฒวัง เมี่ยน เหธา เจี๊ยน เถง โล​มา ฮู่ง จา เซียว โฑว-ฒิ่น เญย เมี่ยน ไฮ์ เย​ซู เญย หว่า , นิ่น บัว ก๊อง ทิน-ฮู่ง เญย หฒะเอ๋ย เซ หอบ เญย , เหว่ย หฒุ ฒิ่น ด่าง นิ่น บัว กั้น หย่า ปุน โย​ฮัน เถง นิ่น บัว เจี๋ย ววม เญย เล์ย .
42007030	มป่า ฟา​ลิ​สี เมี่ยน เหธา หฌาว เล์ย เญย ฟิน-แซง เฆ่ม ทิน-ฮู่ง เหว่ย นิ่น บัว เหลียบ ต้าย เญย หฒะเอ๋ย , ฯฒฯ ไม้ คั้ง ปุน โย​ฮัน เถง นิ่น บัว เจี๋ย ววม เญย เล์ย .
42007031	เย​ซู แอ๋ง ก๊อง เจี๊ยน มี่ง . นิ่น ก๊อง , “ เยีย อ๋อย หฒุ หล่ง หาย หญู่ง เป๊ย อี้ จ๋า เญย เมี่ยน ? นิ่น บัว ฮนั้ง หาย นอ ?
42007032	นิ่น บัว เซ ฮนั้ง ฝุเจว๊ย เฒว์ย เจี๊ยน เฮย-ห่อง , น้าย กวั้น เห่ว วั้ว กวั้น . นิ่น บัว ก๊อง , ‘ เยีย บัว ปย๊ม เฮล้า-ด้ง หนู , เม่ย บัว หย่า ไม้ หธัง เหย . เยีย บัว ป๋าว ปย๊บ จั๋น-ไต่ เญย ฑูง , เม่ย บัว หย่า ไม้ เญี้ยม . ’
42007033	เถง เมี่ยน เจี๋ย ววม เญย เล์ย วั้ว เต้า โย​ฮัน ต้าย , นิ่น เฒย ไม้ หญั่น หาย หญู่ง หย่า ไม้ ฮบ อะหงุ่น ติ๊ว . เม่ย บัว ก๊อง , ‘ นิ่น ม่าย เมี้ยน เยียม นิ่น เญย ซิน . ’
42007034	เยีย , ป้าม เมี่ยน เญย ตอน , ต้าย เถา หย่า หญั่น หย่า ฮบ , เม่ย บัว ฯฒฯ ก๊อง , ‘ หมั่ง ก๋า , วั้ว ล่าน เมี่ยน ขูง เม้า หญั่น เม้า ฮบ ฆวิน ฮนั้ง . นิ่น หย่า เหธา เถง โล​มา ฮู่ง จา เซียว โฑว-ฒิ่น เญย เมี่ยน เหธา เม่ง เต้า หว่าย เญย เมี่ยน โหฒว ต่อย . ’
42007035	หาย เต้า แล์ง ฒิบ ทิน-ฮู่ง เญย ธง-เม่ง ฯฒฯ ฮิ้ว ตุ๊ วั้ว หญู่ง ธง-เม่ง เซ เฒียน อ๊ะ . ”
42007036	ม่าย เต้า ฟา​ลิ​สี เมี่ยน เห่ว เย​ซู มี่ง เหธา นิ่น หญั่น หฮนาง . เย​ซู มี่ง เถา นิ่น เญย เปย๊า ฯฒฯ เฒว์ย เจี๊ยน วั้ว หญั่น หฮนาง อ๊ะ .
42007037	วั้ว นอม มู้ง ม่าย เต้า เม่ง เต้า หว่าย เญย มเซียะ ตอน . นิ่น ไฮ์ ก๊อง เย​ซู เยียม วั้ว เต้า ฟา​ลิ​สี เมี่ยน เญย เปย๊า หญั่น หฮนาง , ฯฒฯ ต้อ นอม แป้ง ตั๊บ ปวั๊ง โย่ว ดาง ,
42007038	มี่ง โซ้ว เจี๊ยน เย​ซู เญย ฆะฮ้า ฆาง , เยียม นิ่น เญย เหฒา-เฮลน เญี้ยม , ววม-เหมว่ย เดี๊ยบ หฒุ เย​ซู เญย เหฒา ดอน . วั้ว เต้า มเซียะ ตอน ฯฒฯ หล่ง กั้น เญย บะเปยย ซ้อด ฆาย หย่า ฒม , แอ๋ง เฒาะ โย่ว ดาง โต๋ เจี๊ยน เย​ซู เญย เหฒา .
42007039	เห่ว เย​ซู ต้าย หญั่น หฮนาง วั้ว เต้า ฟา​ลิ​สี เมี่ยน ปวัด ฮนั้ง หน่าย , ฯฒฯ เยียม เฮญี้ยว ฮนั้ม , “ สี ก๊อง น้าย ล่าน เมี่ยน โหฒว โต่ว หว่า เมี่ยน นอ , นิ่น หอบ หฒุ ฮิ้ว ตุ๊ อี้ หฒั่น ฮลัว นิ่น เญย เหฒา น้าย เต้า มเซียะ ตอน เซ หาย เต้า , หย่า เป๋น หาย หญู่ง มเซียะ ตอน , เหว่ย หฒุ น้าย เต้า มเซียะ ตอน เซ เม่ง เต้า หว่าย เญย เมี่ยน . ”
42007040	เย​ซู ก๊อง บั๋ว วั้ว เต้า ฟา​ลิ​สี เมี่ยน , “ ซี​โมน อ้า ! เยีย ม่าย โจ๋ว หว่า อ๋อย ก๊อง บั๋ว เม่ย . ” ซี​โมน เตา , “ ฟิน-แซง อ้า ! กุ๊น ก๊อง ม่าะ ! ”
42007041	เย​ซู ก๊อง , “ ม่าย อี ล่าน เมี่ยน เฉียม เต้า เมี่ยน เญย แฒะ . ม่าย เต้า เฉียม ฮม์ แป๊ะ นอม ฒิ่น . ม่าย เต้า เฉียม ฮม์ เหฒียบ นอม .
42007042	อี เต้า ฒู้ง ไม้ ม่าย ปั้น เหฒ่ย จ๊าว ไม้ ซูง แฒะ . แฒะ-เฒี้ยว ฯฒฯ เฒียง หน่าย กวั่ง ปุน นิ่น บัว อี เต้า หมี่ อ๊ะ . วั้ว เต๋ย อี เต้า เมี่ยน , หาย เต้า ฮนั้ม แฒะ-เฒี้ยว เก้า ธั้ม ? ”
42007043	ซี​โมน ก๊อง , “ ต๋าย เฉียม ธั้ม วั้ว เต้า ฮนั้ม แฒะ-เฒี้ยว เก้า ธั้ม มเปย . ” เย​ซู ก๊อง , “ เม่ย ก๊อง ตุ๊ หฒุ เญย . ”
42007044	เย​ซู ฮวิน หมั่ง วั้ว เต้า มเซียะ ตอน , แอ๋ง ก๊อง บั๋ว ซี​โมน , “ เม่ย ปวัด น้าย เต้า มเซียะ ตอน เญย ซ่าะ ? เยีย เปียะ เม่ย เญย เปย๊า , เม่ย ไม้ ปุน ววม เยีย หฑาว เหฒา . มป่า น้าย เต้า มเซียะ ตอน หล่ง นิ่น เญย ววม-เหมว่ย หฑาว เยีย เญย เหฒา แอ๋ง หล่ง บะเปยย เถง ซ้อด ฆาย .
42007045	เม่ย ฒิบ เยีย เปียะ เปย๊า หย่า ไม้ ฒม เยีย , มป่า เยีย ต้าย เถา , น้าย เต้า มเซียะ ตอน ฒม เยีย เญย เหฒา เถา อี้ หฒั่น .
42007046	เม่ย ไม้ โต๋ โย่ว เฮยี้ยด เยีย เญย มฆ้อง มป่า น้าย เต้า มเซียะ ตอน โต๋ โย่ว ดาง เฮยี้ยด เยีย เญย เหฒา .
42007047	ฮนั้ง น้าย เยีย บั๋ว เม่ย , นิ่น เญย ฒุ์ย ด่ง หน่าย ธั้ม ตุ๊ กวั่ง ลิ์ว อ๊ะ เหว่ย หฒุ นิ่น ฮนั้ม เยีย ธั้ม . มป่า หาย เต้า ตุ๊ กวั่ง ฒุ์ย โหฒะ วั้ว เต้า ฮนั้ม เก้า โหฒะ . ”
42007048	เย​ซู ฯฒฯ บั๋ว วั้ว เต้า มเซียะ ตอน , “ เม่ย เญย ฒุ์ย ตุ๊ กวั่ง ลิ์ว อ๊ะ . ”
42007049	จวั่ง เตี้ย หญั่น หฮนาง เญย เมี่ยน , ล่าน บั๋ว ล่าน , “ หน่าย หาย เต้า เมี่ยน แล่ ? นิ่น ไฮ่ กวั่ง ตุ๊ เมี่ยน เญย ฒุ์ย . ”
42007050	เย​ซู บั๋ว วั้ว เต้า มเซียะ ตอน , “ หลาย เม่ย เสียน เยีย , เม่ย ฯฒฯ ตุ๊ เหฌียว . เม่ย กุ๊น แป้ง ออน เญย มี่ง โอ่ . ”
42008001	ฆะฮ้า ไม้ เล่า , เย​ซู เฒว่ย มู้ง เฒว่ย ล์าง เญย มี่ง ฒุ่น ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน . นิ่น เญย เหฒียบ เหญ่ย เต้า ไซ-ก๋อ หย่า เหธา เจี๊ยน นิ่น มี่ง .
42008002	แอ๋ง ม่าย เต๋ย มเซียะ ตอน หย่า กัน เจี๊ยน มี่ง . น้าย เต๋ย มเซียะ ตอน ต้ง ฒิ่น ด่าง เย​ซู หฒุ่น เมี้ยน ธ้วด หย่า หฒ่อ หลง นิ่น บัว เญย แป่ง วั้ว เต๋ย . ม่าย เต้า เห่ว มา​ลี​ยา , ต้ง เมี่ยน เห่ว , มัก​ดา​ลา , วั้ว เต้า . เย​ซู หฒุ่น เสี่ย เต้า เมี้ยน ธ้วด นิ่น เญย ซิน .
42008003	ม่าย คู​ซา เญย เอ๊า , โย​อัน​นา . คู​ซา โหฒว เจียน โก๋ว เหฑ่ง เฮ​โล้ด ฮู่ง เญย จา-ตี้ง . แอ๋ง ม่าย สุ​สัน​นา เหธา มเซียะ ตอน ธั้ม เญย . นิ่น บัว หล่ง กั้น ม่าย เญย กะน้าย จวัง เย​ซู บัว .
42008004	ม่าย เมี่ยน ธั้ม ! เญย กั๊บ ฒุ้น หย่า ม่าย น้าย นอม มู้ง , วั้ว นอม มู้ง เญย เมี่ยน ต้าย ล์อ เย​ซู . เย​ซู ฯฒฯ ก๊อง หว่า-เป๊ย ปุน นิ่น บัว หมวัง .
42008005	นิ่น ก๊อง , “ ม่าย ล่าน เมี่ยน ธ้วด มี่ง ฮ์า ญิม . ฮ์า เกา ญิม , ม่าย เต๋ย ด๊อด หฒุ เจ๊า , หฒุ เมี่ยน ธ้าย . เหนาะ หย่า ต้าย เฑ์า หญั่น เหฑ่ง .
42008006	ม่าย เต๋ย ด๊อด หฒุ หละเปย๊ย-เดา . ญิม หฒุน ต้าย ไม้ เล่า ฯฒฯ ฆาย หมี่ อ๊ะ , เหว่ย หฒุ ไม้ ลั่ม แปง ววม .
42008007	ม่าย เต๋ย ญิม ด๊อด หฒุ ฌิ้ม-หล่ม , หฒอบ เจี๊ยน ฌิ้ม โฮล ต้าย , ฌิ้ม บย์อง เจี๊ยน .
42008008	ม่าย เต๋ย ญิม ด๊อด หฒุ เดา-หลง . ญิม ธ้วด โฮล ต้าย , เหยียด โก๊ว เซียว ตุ๊ เหยียด แป๊ะ โก๊ว . ” ก๊อง ลิ์ว น้าย เต๋ย หว่า , เย​ซู เห่ว เฉีย โฮล เญย ก๊อง , “ หาย เต้า ม่าย มน่อม อ๋อย หฒุ แปง มน่อม หมวัง หลง . ”
42008009	ไซ - ก๋อ บัว หน่าย เย​ซู , “ น้าย ติ้ว หว่า-เป๊ย , เอ๋ย เล์ย ฮนั้ง หาย นอ ? ”
42008010	เย​ซู ก๊อง , “ ทิน-ฮู่ง โหฒว เฒี้ยว กุ๊น เมี่ยน น้าย เต๋ย เกม เจี๊ยน เญย สี่ , ทิน-ฮู่ง ปุน เม่ย บัว ฮิ้ว หมี่ อ๊ะ , มป่า กะเหญี่ย เญย เมี่ยน ขูง ไฮ์ ก๊อง เป๋น หว่า-เป๊ย ฮนั้ง เหว่ย ‘ ปุน นิ่น บัว หมั่ง หย่า ไม้ ปวัด , ไฮ์ หย่า ไม้ เม่ง แปะ . ’
42008011	“ น้าย ติ้ว หว่า-เป๊ย เญย เอ๋ย เล์ย เซ ฮนั้ง น้าย . วั้ว เต๋ย ญิม เซ ทิน-ฮู่ง เญย คู้ เฝียน .
42008012	ด๊อด หฒุ เจ๊า วั้ว เต๋ย ญิม เป๊ย เมี่ยน หมวัง ไฮ์ ทิน-ฮู่ง เญย คู้ เฝียน . มป่า เมี้ยน เญย ฮู่ง ต้าย ธ้าง ธ้วด เยียม เฮญี้ยว วั้ว เต๋ย คู้ เฝียน , ปุน นิ่น บัว ไม้ ไฮ่ เสียน ฯฒฯ ไม้ ตุ๊ เหฌียว .
42008013	ด๊อด หฒุ หละเปย๊ย-เดา วั้ว เต๋ย ญิม เป๊ย เมี่ยน หมวัง ไฮ์ คู้ เฝียน ฯฒฯ อะเฮน้ย ฒิบ . มป่า เซ ฮนั้ง คู้ เฝียน เหฌี่ย ฑู่ง ไม้ โด . เสียน ไม้ เล่า , ปวั้ง หฒุ เสย เฮญี้ยว เญย สี่ ฯฒฯ ธ้วด หมี่ อ๊ะ .
42008014	ด๊อด หฒุ ฌิ้ม-หล่ม วั้ว เต๋ย ญิม เป๊ย เมี่ยน หมวัง ไฮ์ คู้ เฝียน . โหฒว เกา , หลาย เสย หฒั่ง ขวน เฮญี้ยว เญย สี่ , ไฟ หลาย ฮนั้ม ฒิ่น ญ่าน , ไฟ ป้าม เกน เญย เฌียน-โย่ว ดั๊ว นิ่น บัว , น้าย เต๋ย สี่ บย์อง เจี๊ยน นิ่น บัว หธีง ต้าย ฮนั้ง ไม้ ไฮ่ เจ้า เญย ญิม นอ .
42008015	ด๊อด หฒุ เดา-หลง วั้ว เต๋ย ญิม เป๊ย เมี่ยน ไฮ์ ทิน-ฮู่ง เญย คู้ เฝียน , หล่ง เฮญี้ยว เหฒียบ ฒัวะ เญย เสียน , หย่า หล่ง หน่อย เอย เจี๊ยน โหฒว , หธีง ต้าย ฮนั้ง น้าย เต๋ย ญิม นอ , เฒี่ยง ตุ๊ กิ๊ด .
42008016	“ ไม้ ม่าย หาย เต้า เตี๊ยม เหฒียะ ตัง แอ๋ง เฒาะ กะน้าย ฆบ เจี๊ยน ไฟ ต้อ มี่ง ตน โหธว-เดี๊ย . ตัง มต้าย ตน ตัง เญย ป้าย เหว่ย ปุน เปียะ เปย๊า เญย เมี่ยน หมั่ง ตุ๊ ปวัด ฌัง .
42008017	“ ไม้ ม่าย หาย หญู่ง ปี๋ง เจี๊ยน เญย สี่ ไม้ หฒุ ธ้วด ย่าง . ไม้ ม่าย หาย หญู่ง เกม เจี๊ยน มป่า อ๋อย ม่าย เมี่ยน ฮิ้ว หย่า ปุน บย๋าง ย่าง ธ้วด ต้าย .
42008018	ฮนั้ง หน่าย เม่ย บัว อ๋อย หฒุ หล่ง เฮญี้ยว หมวัง หลง . เหว่ย หฒุ หาย เต้า ม่าย เญย , นิ่น อ๋อย จา ตุ๊ เก้า ธั้ม . หาย เต้า ไม้ ม่าย , เลี่ยม นิ่น ฮนั้ม ต้าย นิ่น ม่าย เญย ติ๊ เตียน , ฒู้ง อ๋อย เฒาะ มี่ง . ”
42008019	เย​ซู เญย มา เหธา นิ่น เญย โย์ว บัว มี่ง ล์อ เย​ซู มป่า เมี่ยน ธั้ม ไห่ , นิ่น บัว เปียะ ไม้ เถา นิ่น วั้ว .
42008020	ม่าย เมี่ยน บั๋ว เย​ซู , “ เม่ย เญย มา เหธา เม่ย เญย โย์ว โซ้ว เจี๊ยน กะเหญี่ย แหมง ฒั้ว อ๋อย ปวั้ง เม่ย . ”
42008021	เย​ซู ก๊อง บั๋ว หฒวัง เมี่ยน , “ เยีย เญย มา เหธา เยีย เญย โย์ว เซ ต้ง หมวัง ทิน-ฮู่ง เญย หว่า หย่า เอย เจี๊ยน โหฒว วั้ว เต๋ย . ”
42008022	ม่าย ฮนอย นอ , เย​ซู บั๋ว นิ่น เญย ไซ-ก๋อ , “ บัว มี่ง วั้ว หง่าน หฒิ ค้อย-ตอน เอาะ ? ” นิ่น บัว ฯฒฯ เปียะ ฑั้ง แฑง เจี๊ยน มี่ง อ๊ะ .
42008023	มี่ง เกา , เย​ซู มฌ่อม หมี่ อ๊ะ . เลี่ยม เฒ่ย ป์อง กอง ต้ม หฑยาว , ป่วน ววม เจี์ย หล่าง ฆ์ม เปียะ ฑั้ง . นิ่น บัว เก้ง ! กั้ม เหฑีย ไห่ .
42008024	ไซ-ก๋อ บัว ฯฒฯ มี่ง เห่ว เย​ซู เญีย ต้าย . นิ่น บัว ก๊อง , “ เฒี้ยว อ้า ! เฒี้ยว ! บัว ด๊อด ววม ไต่ อ๊ะโล่ะ ! ” เย​ซู เจี์ย ซิน หัด หฑยาว เหธา ววม-หล่าง . ต้ม หฑยาว ฯฒฯ ตี้ง , ววม-หล่าง ฮ้าบ , เซ้ก เหฑ่ง หมี่ อ๊ะ .
42008025	เย​ซู หน่าย นิ่น เญย ไซ-ก๋อ บัว , “ เม่ย บัว เญย เสียน ฟิม เจี๋ย หาย หมี่ อ๊ะ ? ” มป่า นิ่น บัว กั้ม เหฑีย ไห่ , บัวะ ฮ่อง ไห่ . ล่าน ฯฒฯ หน่าย ล่าน , “ น้าย หาย เต้า เอ้าะ ? นิ่น หัด หฑยาว หัด ววม , เลี่ยม หฑยาว เหธา ววม หย่า หมวัง นิ่น เญย หว่า . ”
42008026	เย​ซู เหธา นิ่น เญย ไซ-ก๋อ บัว แฑง ฑั้ง มี่ง เถา เก​ลา​ซา เต่ย , กา​ลิ​ลี ค้อย-ตอน เญย ต๋อย-หง่าน .
42008027	นิ่น บัว ธ้วด ฑั้ง มี่ง ฝาว เบี๋ยน วั้ว หฒั่น , ม่าย เต้า วั้ว นอม มู้ง เญย เมี่ยน ต้าย ปวั้ง หฒุ เย​ซู . น้าย เต้า เมี่ยน ม่าย เมี้ยน เยียม นิ่น เญย ซิน . เล่า ไห่ ไม้ ฒุ ลุย-โหว หย่า ไม้ เยียม เปย๊า , ขูง เยียม วั้ว โฒ้ว-เก้ม ฮนั้ง .
42008028	น้าย เต้า เมี่ยน เยี้ยด ปวัด เย​ซู นิ่น เห่ว เฉีย โฮล เญย ฯฒฯ บ๊าบ เหฌี่ย เย​ซู เญย หฑะเฮมียน เหน่า ! เหน่า เญย ก๊อง , “ เยียม ฮลัง เจี๋ย เญย ทิน-ฮู่ง เญย ตอน , เย​ซู อ้า ! เม่ย ต้าย เยีย น้าย โหฒว หาย หญู่ง ? โท้ ไม้ ตู๋ง เหฒย เยีย . ”
42008029	นิ่น ฮนั้ง น้าย นอ ก๊อง เหว่ย หฒุ เย​ซู หัด เฮยี่ย ไกว๊ เมี้ยน ธ้วด วั้ว เต้า เมี่ยน เญย ซิน . ไม้ กุ๊น ม่าย หลิ่ม โด้ เจี๊ยน ปั์ว-เหฒา แอ๋ง ม่าย เมี่ยน ฒั้ว เจี๊ยน , ตุ๊ เหฒีย หฑุ่น เมี้ยน เธี้ยว ต้าย ปุน นิ่น ธุด ตั๋ง หลิ่ม แอ๋ง หฒุ่น นิ่น มี่ง วั้ว เต่ย-ปูง-ฮวาง .
42008030	เย​ซู หน่าย นิ่น , “ เม่ย เญย บั๋ว เห่ว หาย หญู่ง ? ” นิ่น เตา , “ บั๋ว เห่ว กวั้น , ” เหว่ย หฒุ เมี้ยน ธั้ม เญย เปียะ นิ่น เญย ซิน เยียม .
42008031	วั้ว เต๋ย เมี้ยน โท้ เย​ซู ไม้ ตู๋ง หฒุ่น นิ่น บัว ด๊อด โด ไห่ เญย ค้วด .
42008032	ม่าย เหยียด ต้ม กวั้น ตู์ง เยียม วั้ว เจี๋ย ไบ๊ ล์อ หญั่น . เมี้ยน ฯฒฯ โท้ เย​ซู ปุน นิ่น บัว เปียะ วั้ว กวั้น ตู์ง . เย​ซู หย่า ฆอย ฑุ่ย นิ่น บัว .
42008033	เมี้ยน ฯฒฯ ธ้วด วั้ว เต้า เมี่ยน มี่ง เปียะ วั้ว กวั้น ตู์ง หมี่ อ๊ะ . เฒี่ยง กวั้น ตู์ง ฯฒฯ ถิว เหฌี่ย ขัม ด๊อด ค้อย-ตอน เหฒียม ไต่ เหฑ่ง หมี่ อ๊ะ .
42008034	ยู์ง ตู์ง เญย เมี่ยน ปวัด น้าย เต๋ย สี่ ธ้วด , นิ่น บัว ฯฒฯ เปย๋า มี่ง ฒุ่น บั๋ว ฒี่ง กะญั์ว เหธา ฒี่ง กะเหญี่ย เญย ฟิ้ว-ล์าง เญย เมี่ยน หมวัง .
42008035	เมี่ยน ไฮ์ ลิ์ว น้าย เต๋ย สี่ , ฯฒฯ ธ้วด มี่ง หมั่ง . มี่ง เถา เย​ซู วั้ว , นิ่น บัว ปวัด วั้ว เต้า เมี่ยน เฒว์ย เจี๊ยน เย​ซู เญย เหฒา กะเฮลน , ฒุ เจี๊ยน ลุย-โหว หย่า ฑัง ต้าย อ๊ะ . นิ่น บัว ฯฒฯ กั้ม เหฑีย ไห่ .
42008036	ปวัด น้าย เต๋ย สี่ ธ้วด เญย เมี่ยน ก๊อง ปุน หฒวัง เมี่ยน ฮิ้ว ตุ๊ หฒุ เมี้ยน เปียะ วั้ว เต้า เมี่ยน ฮนั้ง หาย นอ ตุ๊ หลง ต้าย .
42008037	เยียม เก​ลา​ซา เต่ย เญย หฒวัง เมี่ยน โท้ เย​ซู เล่ย ฆอย นิ่น บัว เหว่ย หฒุ นิ่น บัว กั้ม เหฑีย ไห่ . เย​ซู ฯฒฯ เปียะ ฑั้ง มี่ง อ๊ะ .
42008038	ต้ง เมี้ยน ธ้วด ลิ์ว วั้ว เต้า เมี่ยน โท้ เย​ซู ปุน นิ่น กัน เจี๊ยน มี่ง . มป่า เย​ซู เห่ว นิ่น หฑวน อ๊ะ ,
42008039	ก๊อง บั๋ว นิ่น , “ หฑวน กั้น เญย เปย๊า อ๊ะ . หฑวน มี่ง หฒิว ทิน-ฮู่ง เถง เม่ย เญย เจ๊า ก๊อง เหฑ่ง บั๋ว เมี่ยน . ” น้าย เต้า เมี่ยน ฯฒฯ หฑวน มี่ง หฒิว เย​ซู เถง นิ่น เญย เจ๊า ก๊อง เหฑ่ง ปุน เหยียด นอม มู้ง เญย เมี่ยน หมวัง .
42008040	เย​ซู เยียม วั้ว หง่าน หฒิ กา​ลิ​ลี ค้อย-ตอน หฑวน ต้าย , ม่าย เมี่ยน ธั้ม เญย อะเฮน้ย เญย ฒิบ เหว่ย หฒุ นิ่น บัว เยียม วั้ว ฒั้ว เจี๊ยน นิ่น .
42008041	ม่าย เต้า กุ๊น หวุ่ย ต้อง เญย เมี่ยน , บั๋ว เห่ว ไย​ลัด , ต้าย เถา . นิ่น บ๊าบ เหฌี่ย เย​ซู เญย เหฒา-เฮลน เหฌี่ย ชะ โท้ เย​ซู มี่ง นิ่น เญย เปย๊า
42008042	เหว่ย หฒุ นิ่น เญย เซียะ-โดะ ปุ๊ด แป่ง อ๋อย ไต่ ไห่ อ๊ะ . น้าย เต้า เซียะ เญย หฮญัง-เจ๊ย เล่ย ไม้ โก เหฒียบ เหญ่ย หฮญัง . เย​ซู กัน ไย​ลัด มี่ง เกา , เมี่ยน ธั้ม ! ไห่ เบ๋ง เจี๊ยน มี่ง .
42008043	หย่า ม่าย เต้า มเซียะ ตอน ปุ๊ด แป่ง-ฮลุด ตุ๊ เหฒียบ เหญ่ย หฮญัง . นิ่น มี่ง ล์อ เดีย-ไซ หฒ่อ เกา นิ่น เญย แป่ง , หฒาว เหฑ่ง นิ่น เญย ฒิ่น ญ่าน , หย่า ไม้ ม่าย หาย เต้า หฒ่อ ตุ๊ นิ่น หลง .
42008044	นิ่น ฯฒฯ เบ๋ง เจี๊ยน มี่ง เถา เย​ซู เญย ฆะฮ้า ฆาง ฮลัว เย​ซู เญย ลุย-จั๊วะ . แป่ง-ฮลุด ฯฒฯ เลี่ยม เฒ่ย ตี้ง หมี่ อ๊ะ .
42008045	เย​ซู หน่าย ก๋า , “ หาย เต้า ฮลัว หฒุ เยีย ? ” หย่า ไม้ ม่าย หาย เต้า แล์ง . ปี​เต ฯฒฯ ก๊อง , “ ไซ-เตี๋ย อ้า ! เมี่ยน ธั้ม เว่ย เจี๊ยน เม่ย , เบ๋ง หฒุ เม่ย ซ่าะ ? ”
42008046	มป่า เย​ซู ก๊อง , “ เก้ง ม่าย เมี่ยน ฮลัว หฒุ เยีย เญย เหลาะ . เยีย ฮิ้ว เญย , เหว่ย หฒุ ม่าย เต๋ย เยีย เญย ชะ ธ้วด มี่ง เถง เมี่ยน หฒ่อ แป่ง หมี่ อ๊ะ . ”
42008047	วั้ว เต้า มเซียะ ตอน หมวัง ไฮ์ ปี๋ง ไม้ เบว์ย อ๊ะ , ฯฒฯ ซิน หฒิน เจี๊ยน เญย ต้าย บ๊าบ เหฌี่ย เย​ซู เญย เหฒา-เฮลน . นิ่น ตอง เจี๊ยน หฒวัง เมี่ยน บั๋ว เย​ซู นิ่น เหว่ย หาย ติ่ว ต้าย ฮลัว เย​ซู เญย ลุย-จั๊วะ , หย่า ก๊อง นิ่น เญย แป่ง เลี่ยม เฒ่ย หลง เหฑ่ง หมี่ อ๊ะ .
42008048	เย​ซู บั๋ว นิ่น , “ มเต้า มเซียะ ตอน อ้า ! เหว่ย หฒุ เม่ย เสียน เยีย , เม่ย เญย แป่ง หลง หมี่ อ๊ะ . กุ๊น แป้ง ออน เญย หฑวน อ๊ะ โอ่ . ”
42008049	เย​ซู หธ่อ ก๊อง เจี๊ยน หว่า วั้ว หฒั่น , ม่าย เต้า เมี่ยน เยียม วั้ว เต้า กุ๊น หวุ่ย ต้อง เญย เมี่ยน เญย เปย๊า ต้าย บั๋ว ไย​ลัด , “ เม่ย เญย เซียะ ไต่ หมี่ อ๊ะ . ไม้ หฒุ ต้าย หละเญ้า ฟิน-แซง อ๊ะ โอ่ . ”
42008050	มป่า เย​ซู ไฮ์ น้าย เต๋ย หว่า นิ่น ฯฒฯ ก๊อง บั๋ว ไย​ลัด , “ ไม้ ตู๋ง กั้ม เหฑีย โอ่ . ขูง อ๋อย หฒุ เสียน ฮนั้ง . เม่ย เญย เซียะ ฯฒฯ หลง ต้าย อ๊ะ . ”
42008051	มี่ง เถา ไย​ลัด เญย เปย๊า , เย​ซู ไม้ ปุน หาย เต้า เปียะ . ขูง ปุน ปี​เต , โย​ฮัน , ยา​กอบ เหธา วั้ว เต้า เซียะ เญย เตี๋ย หม่า เปียะ ฮนั้ง .
42008052	หฒวัง เมี่ยน เยียม กะเหญี่ย เบี้ยวๆ เญย เญี้ยม . เย​ซู ก๊อง , “ ไม้ ตู๋ง เญี้ยม อ๊ะ . นิ่น ไม้ ไต่ . นิ่น มฌ่อม ฮนั้ง . ”
42008053	หฒวัง เมี่ยน ฯฒฯ จั๊ด เย​ซู , เหว่ย หฒุ นิ่น บัว ฮิ้ว ตุ๊ วั้ว เต้า ฝุเจว๊ย หฒะเก้ง ไต่ หมี่ อ๊ะ .
42008054	มป่า เย​ซู นั้น เจี๊ยน วั้ว เต้า เซียะ เญย ปั์ว เห่ว , “ เซียะ อ้า ! เจี์ย ซิน ต้าย ม่าะ ! ”
42008055	วั้ว เต้า เซียะ ฯฒฯ นั่ง ต้าย , เลี่ยม เฒ่ย เจี์ย ซิน ต้าย อ๊ะ . เย​ซู ฯฒฯ บั๋ว นิ่น บัว ล์อ กะน้าย ปุน วั้ว เต้า ฝุเจว๊ย หญั่น .
42008056	เซียะ เญย เตี๋ย หม่า บัวะ ฮ่อง ไห่ มป่า เย​ซู บั๋ว นิ่น บัว , น้าย เต๋ย สี่ ไม้ ตู๋ง ก๊อง บั๋ว หาย เต้า .
42009001	เย​ซู เห่ว นิ่น เญย เหฒียบ เหญ่ย เต้า กง-โฒ่ ต้าย ฒุ้น ฯฒฯ จิว หลี่ง จิว หัด ม์า ปุน นิ่น บัว ไฮ่ หฒุ่น ตุ๊ หญู่งๆ เมี้ยน ธ้วด หย่า ไฮ่ หฒ่อ ตุ๊ แป่ง หลง .
42009002	นิ่น พ้าย นิ่น บัว ธ้วด มี่ง ฒุ่น ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน หย่า หฒ่อ แป่ง .
42009003	เย​ซู บั๋ว นิ่น เญย ไซ-ก๋อ , “ ธ้วด เจ๊า ไม้ ตู๋ง ต้อ หาย หญู่ง มี่ง . ปย๊า-บย่า , บัวะ จ๋อง , เปี้ยน ฝุย , ฒิ่น ญ่าน , เลี่ยม ลุย-โหว เหยี่ยน หย่า ไม้ ตู๋ง ต้อ .
42009004	เม่ย บัว ฮิด หาย เต้า เญย เปย๊า , อ๋อย หฒุ ฮิด เถา ธ้วด มี่ง กั้น นอม มู้ง .
42009005	เมี่ยน ไม้ ฒิบ นอ , อ๋อย หฒุ ธ้วด วั้ว นอม ล์าง หย่า เฝง กั๊วะ เหฒา เญย เนีย-บูง กวั่ง วั้ว , เหว่ย โหฒว ฒอง-เหฒง ปุน นิ่น บัว ฮิ้ว ตุ๊ นิ่น บัว โหฒว ต่อง . ”
42009006	กง-โฒ่ บัว ฯฒฯ มี่ง ล์าง เจี๋ย ล์าง , เยียม นอมๆ ต๋อง ฒุ่น คู้ เฝียน หย่า หฒ่อ แป่ง .
42009007	กุ๊น กา​ลิ​ลี เต่ย-ปูง วั้ว เต้า เฮ​โล้ด ฮู่ง ไฮ์ น้าย เต๋ย เหยียด ฒู้ง สี่ ธ้วด , นิ่น ฮนั้ม ไม้ เม่ง แปะ . ม่าย เต๋ย ก๊อง เถง เมี่ยน เจี๋ย ววม เญย เล์ย วั้ว เต้า โย​ฮัน แอ๋ง นั่ง ต้าย .
42009008	ม่าย เต๋ย ก๊อง เอ​ลี​ยา หิ่น ธ้วด ต้าย . แอ๋ง ม่าย เต๋ย ก๊อง ม่าย เหยียด เต้า โล์-ฮนอย เญย โต่ว หว่า เมี่ยน นั่ง ต้าย .
42009009	เฮ​โล้ด ก๊อง , “ โย​ฮัน เญย มฆ้อง เยีย ฒู้ง บั๋ว เมี่ยน ฮงะ ดุ๊ด หมี่ อ๊ะ . วั้ว หญู่ง , ต้ง เยีย ไฮ์ ก๊อง โหฒว น้าย เต๋ย สี่ วั้ว ล่าน เมี่ยน เซ หาย เต้า ? ” เฮ​โล้ด ฯฒฯ ล์อ ฉัง ปวัด เย​ซู .
42009010	กง - โฒ่ บัว หฑวน ต้าย ก๊อง นิ่น บัว โหฒว ลิ์ว เญย เหยียด ฒู้ง เจ๊า-โหล่ว ปุน เย​ซู หมวัง . เย​ซู ต้อ เจี๊ยน กง-โฒ่ บัว กั้น มี่ง นอม มู้ง , บั๋ว เห่ว เบด​ไซ​ดา .
42009011	เมี่ยน ธั้ม ฮิ้ว ตุ๊ , ฯฒฯ กัน เจี๊ยน มี่ง . เย​ซู ฒิบ นิ่น บัว หย่า ก๊อง ทิน-ฮู่ง โหฒว เฒี้ยว เญย คู้ เฝียน บั๋ว นิ่น บัว . หาย เต้า เฉียม หฒุ หฒ่อ แป่ง , นิ่น หย่า หฒ่อ หลง .
42009012	บะฮนอย อ๊า ลั่ม เต๋ย ม้วด อ๊ะ . วั้ว เต๋ย เหฒียบ เหญ่ย เต้า ไซ-ก๋อ ต้าย บั๋ว เย​ซู , “ อ๋อย หฒุ ปุน น้าย เต๋ย เมี่ยน มี่ง อ๊ะ . บั๋ว นิ่น บัว มี่ง น้าย เต๋ย ต๋อง เญย ล์าง เหธา เด่ย-ลิ่ว จอม ล์อ กะน้าย หญั่น , ล์อ ต๋อง ฮิด , เหว่ย หฒุ น้าย เซ เล่ง เญย ต๋อง . ”
42009013	มป่า เย​ซู บั๋ว นิ่น บัว , “ เม่ย บัว กั้น ล์อ ปุน นิ่น บัว หญั่น ม่าะ ! ” นิ่น บัว เตา , “ เยีย บัว ขูง ม่าย ดุ ปยา นอม ฌั้ว เหธา อี เต้า เบย์า ฮนั้ง . ไซ-เตี๋ย อ๋อย เยีย บัว มี่ง ม์าย กะน้าย ปุน ด่ง น้าย ธั้ม เญย เมี่ยน หญั่น ? ”
42009014	( เยียม วั้ว เญย มจั่ง ตอน ม่าย เล่ย ไม้ โก ปยา ธิน ล่าน เญย ต๋อง . ) เย​ซู บั๋ว นิ่น เญย ไซ-ก๋อ บัว , “ เห่ว หฒวัง เมี่ยน เฒว์ย เจี๊ยน เหยียด บ์ม เหยียด บ์ม เญย . เหยียด บ์ม เล่ย ไม้ โก ฮม์ เหฒียบ ล่าน เญย ต๋อง . ”
42009015	ไซ-ก๋อ บัว เอย เจี๊ยน น้าย เต๋ย หว่า โหฒว . หฒวัง เมี่ยน ฯฒฯ เฒว์ย เหฌี่ย .
42009016	เย​ซู เฒาะ วั้ว เต๋ย ปยา นอม ฌั้ว เหธา อี เต้า เบย์า เธา เฮมียน หมั่ง ลู่ง , แล์ง ฒี่ง ทิน-ฮู่ง ลิ์ว ฯฒฯ แมะ ฆอย ปุน ไซ-ก๋อ บัว ต้อ มี่ง ปุน ฆอย หฒวัง เมี่ยน หญั่น .
42009017	หฒวัง เมี่ยน หญั่น เป๊ว เหฑ่ง . เหฒ่ง เหฌี่ย หม่วน วั้ว เต๋ย กะน้าย , ไซ-ก๋อ บัว เซียว ต้าย ตุ๊ เหฒียบ เหญ่ย ดาน ปวั๊ง .
42009018	ม่าย ฮนอย เย​ซู เยียม เล่ง เญย ต๋อง , นิ่น กั้น เต๋า เก๋า . ไซ-ก๋อ บัว หย่า เหธา นิ่น เยียม เญย . เย​ซู หน่าย ก๋า นิ่น บัว , “ หฒวัง เมี่ยน ก๊อง เยีย เซ หาย เต้า ? ”
42009019	ไซ-ก๋อ บัว เตา , “ ม่าย เต๋ย ก๊อง เม่ย ต้ง เถง เมี่ยน เจี๋ย ววม เญย เล์ย วั้ว เต้า โย​ฮัน . ม่าย เต๋ย ก๊อง เอ​ลี​ยา . แอ๋ง ม่าย เต๋ย ก๊อง เม่ย เหยียด เต้า โล์-ฮนอย เญย โต่ว หว่า เมี่ยน แอ๋ง นั่ง ต้าย . ”
42009020	เย​ซู แอ๋ง ก๊อง , “ เม่ย บัว นี ? เม่ย บัว ก๊อง เยีย ต้ง หาย เต้า ? ” ปี​เต เตา , “ เม่ย ต้ง ทิน-ฮู่ง พ้าย ต้าย เญย กี​ตู่ . ”
42009021	เย​ซู หัด นิ่น เญย ไซ-ก๋อ , เห่ว นิ่น บัว ไม้ ตู๋ง ก๊อง น้าย เต๋ย สี่ บั๋ว หาย เต้า .
42009022	นิ่น หย่า ก๊อง , “ เยีย , ป้าม เมี่ยน เญย ตอน , อ๋อย หฒุ เสี่ยว ธั้ม-หญู่ง โค้ว . เมี่ยน โก๋ เหธา ไซ เมี่ยน เปย๊ย เหธา หฌาว เล์ย เญย ฟิน-แซง อ๋อย เฆ่ม เยีย , ต้อ เยีย มี่ง ไต๋ กวั่ง , มป่า ฆะฮ้า ปัว ฮนอย เยีย แอ๋ง นั่ง ต้าย . ”
42009023	เย​ซู แอ๋ง ก๊อง บั๋ว นิ่น บัว เหยียด ฒู้ง , “ หาย เต้า อ๋อย กัน เยีย มี่ง อ๋อย หฒุ เซี้ย เจี๊ยน นิ่น กั้น . ฮนอยๆ อ๋อย หฒุ ดาม เจี๊ยน นิ่น เญย เหฒียบ หฑั่ง จ๋า กัน เยีย มี่ง .
42009024	หาย เต้า ขูง ฮนั้ม เหฌียว นิ่น กั้น เญย แหม่ง ฮนั้ง , วั้ว เต้า เญย แหม่ง ฯฒฯ หฒุ กวั่ง . มป่า หาย เต้า เหว่ย เยีย กวั่ง นิ่น เญย แหม่ง , วั้ว เต้า ฯฒฯ เหฌียว ตุ๊ นิ่น เญย แหม่ง .
42009025	หาย เต้า ตุ๊ เหฑ่ง ลู่ง เดี๊ย เญย กะน้าย มป่า นิ่น กั้น หฒุ เหมียด , วั้ว เต้า ตุ๊ หาย หญู่ง ม่าย ลั่ม หล่ง ?
42009026	หาย เต้า ไญ้ เยีย หย่า ไญ้ เยีย หฌาว เญย หว่า , เยีย , ป้าม เมี่ยน เญย ตอน , เหธา เยีย กั้น เญย ฌัง-หล่าง หย่า เหธา หฒั่ง เตี๋ย เหธา ธีง-เหฑ่ง ฟิน-เมี่ยน เญย ฌัง-หล่าง ต้าย วั้ว หฒั่น , เยีย ฯฒฯ ไญ้ วั้ว เต้า .
42009027	เยีย ก๊อง เฒียน บั๋ว เม่ย บัว , เยียม น้าย เญย เมี่ยน ม่าย เต๋ย ฒู้ง ไม้ แก้ง ไต่ ฯฒฯ ตุ๊ ปวัด ทิน-ฮู่ง ต้าย โหฒว เฒี้ยว กุ๊น เมี่ยน . ”
42009028	เย​ซู ก๊อง ลิ์ว น้าย เต๋ย หว่า , ฆะฮ้า เสี่ย เหฮยียด ฮนอย เญย ต๋อง , นิ่น ต้อ เจี๊ยน ปี​เต , โย​ฮัน , เหธา ยา​กอบ มี่ง วั้ว เจี๋ย บง เต๋า เก๋า .
42009029	เย​ซู เต๋า เก๋า วั้ว หฒั่น , นิ่น เญย เฮมียน ทิ้ว เหฑ่ง หมี่ อ๊ะ . นิ่น เญย ลุย-โหว หย่า ทิ้ว หมี่ อ๊ะ , บ๊บ แปะ เญย , แฒ่งๆ วั้ว .
42009030	เลี่ยม เฒ่ย ม่าย อี ล่าน เมี่ยน เยียม วั้ว เหธา เย​ซู ก๊อง หว่า , เซ โม​เซ เหธา เอ​ลี​ยา .
42009031	นิ่น บัว เยียม ฌัง-หล่าง หิ่น ธ้วด หย่า เยียม วั้ว เหธา เย​ซู ก๊อง เถา นิ่น ไต่ เญย เจ๊า ไม้ เล่า อ๋อย เยียม เย​ลู​ซา​เลม ฒี่ง เฒี่ยง สี่ .
42009032	วั้ว หฒั่น ปี​เต เหธา นิ่น เญย อี เต้า ต่อย มฒีง หญุย , อ๋อย มฌ่อม ไห่ อ๊ะ . นิ่น บัว เยี้ยด เญีย ต้าย , ปวัด เย​ซู เญย ฌัง-หล่าง หย่า ปวัด วั้ว เต๋ย อี ล่าน เมี่ยน เหธา เย​ซู โซ้ว เจี๊ยน วั้ว .
42009033	วั้ว เต๋ย อี ล่าน เหธา เย​ซู อ๋อย เล่ย ต่อย วั้ว หฒั่น ปี​เต ก๊อง บั๋ว เย​ซู , “ เฒี้ยว อ้า ! เยีย บัว เยียม น้าย เก้ง หลง ไห่ . โท้ ปุน เยีย บัว โหฒว ปัว นอม ลิ่ว , โหฒว นอม ปุน เม่ย , โหฒว นอม ปุน โม​เซ , แอ๋ง โหฒว นอม ปุน เอ​ลี​ยา . ” ( ปี​เต ฒู้ง ไม้ ฮิ้ว ตุ๊ นิ่น ก๊อง หาย หญู่ง . )
42009034	นิ่น ก๊อง หว่า ฒู้ง ไม้ แก้ง เซ้ด , ม่าย ต๊อ บ๋วน ต้าย เฑีย เจี๊ยน นิ่น บัว . ไซ-ก๋อ บัว เปียะ บ๋วน กะญั์ว นิ่น บัว กั้ม เหฑีย ไห่ .
42009035	ไฮ์ หว่า เยียม บ๋วน กะญั์ว ธ้วด ต้าย ก๊อง , “ น้าย เซ เยีย เญย ตอน , ต้ง เยีย กิ๊น ต้าย วั้ว เต้า . หมวัง นิ่น ม่าะ ! ”
42009036	น้าย เต๋ย เฉีย เซ้ก หมี่ อ๊ะ , ขูง ม่าย เย​ซู กั้น เยียม วั้ว ฮนั้ง . ไซ-ก๋อ บัว หย่า มวั่ง เจี๊ยน น้าย เต๋ย เจ๊า-โหล่ว , ไม้ แก้ง ก๊อง นิ่น บัว ตุ๊ ปวัด ลิ์ว เญย เจ๊า บั๋ว หาย เต้า .
42009037	ตะเหญ่ย ฮนอย , เย​ซู บัว เยียม บง เหฌี่ย ต้าย , ม่าย กวั้น เมี่ยน ธั้ม เญย ต้าย ล์อ เย​ซู .
42009038	วั้ว กวั้น เมี่ยน ม่าย เต้า มจั่ง ตอน เห่ว เจี๊ยน ก๊อง , “ ฟิน-แซง อ้า ! โท้ เม่ย เถง หมั่ง เยีย เญย ตอน . เยีย ขูง ม่าย น้าย เต้า ตอน-โดะ ฮนั้ง .
42009039	นิ่น หฒุ เมี้ยน มัวะ . เยี้ยด หฒุ เหยียด หฑุ่น , ฯฒฯ เหน่าๆ เญย เห่ว แอ๋ง เธียว อ๊ะ . ววม-ฑุ่ย บย์าว ป้มๆ เญย ธ้วด . เมี้ยน หฒั่นๆ ห่อย นิ่น โค้ว ไห่ , ไม้ คั้ง ปู๋ง กวั่ง .
42009040	เยีย โท้ เม่ย เญย ไซ-ก๋อ บัว หฒุ่น เมี้ยน ธ้วด มป่า นิ่น บัว หฒุ่น ไม้ ไฮ่ ธ้วด . ”
42009041	เย​ซู บั๋ว หฒวัง เมี่ยน , “ เม่ย บัว อี้ จ๋า เญย เมี่ยน อ้า ! เม่ย บัว หฒะเก้ง ไม้ เสียน , มน่อม หย่า โฮ์ ไห่ . เยีย อ๋อย หฒุ เหธา เม่ย บัว เยียม , อ๋อย หฒุ เญี์ยน เม่ย บัว ด่ง หาย เล่า ? ” เย​ซู แอ๋ง ก๊อง บั๋ว วั้ว ล่าน เมี่ยน , “ ต้อ เม่ย เญย ตอน ต้าย น้าย ม่าะ ! ”
42009042	น้าย เต้า ตอน ต้าย เจี๊ยน วั้ว หฒั่น , เมี้ยน แอ๋ง มัวะ นิ่น คีง เหฌี่ย เดา เธียว ตุ๊ โค้ว ไห่ . เย​ซู ฯฒฯ หัด เฮยี่ย ไกว๊ เมี้ยน หย่า หฒ่อ หลง วั้ว เต้า ตอน , จิว ปุน นิ่น เญย เตีย หมี่ อ๊ะ .
42009043	หฒวัง เมี่ยน บัวะ ฮ่อง ไห่ ทิน-ฮู่ง เญย ต้ม ชะ . หฒวัง เมี่ยน หธ่อ บัวะ ฮ่อง ไห่ เย​ซู โหฒว เญย เหยียด ฒู้ง สี่ วั้ว หฒั่น , เย​ซู บั๋ว นิ่น เญย ไซ-ก๋อ ,
42009044	“ เม่ย บัว หลงๆ เญย หมวัง เยีย อี้ หฒั่น บั๋ว เม่ย บัว น้าย เต๋ย หว่า . เยีย , ป้าม เมี่ยน เญย ตอน , อ๋อย หฒุ จิว ปุน เยียม เมี่ยน เญย ปั์ว-เดี๊ย . ”
42009045	มป่า ไซ-ก๋อ บัว ไม้ เม่ง แปะ น้าย โจ๋ว หว่า เญย เอ๋ย เล์ย . เซ ฮนั้ง อ๊อม เจี๊ยน นอ , นิ่น บัว หธีง ต้าย ไม้ ไฮ่ เม่ง แปะ . นิ่น บัว หย่า กั้ม เหฑีย ไม้ หน่าย เย​ซู .
42009046	ไซ - ก๋อ บัว เยียม นิ่น บัว กั้น บุด๋ง แฑง หาย เต้า โหฒว เก้า โฮล เจี๋ย .
42009047	มป่า เย​ซู ฮิ้ว ตุ๊ นิ่น บัว เยียม เฮญี้ยว ฮนั้ง หาย นอ ฮนั้ม , นิ่น ฯฒฯ เคน เต้า ฝุเจว๊ย ต้าย โซ้ว เจี๊ยน นิ่น เญย กะเฮลน ,
42009048	หย่า ก๊อง บั๋ว นิ่น บัว , “ หาย เต้า เต๊ง เยีย เญย บั๋ว ฒิบ น้าย เต้า ไฝ เญย ฝุเจว๊ย , วั้ว เต้า หย่า ฒิบ เยีย . หาย เต้า ฒิบ เยีย หย่า ฒิบ พ้าย เยีย ต้าย วั้ว เต้า . ฮนั้ง หน่าย , เยียม เม่ย บัว เญย บุด๋ง , หาย เต้า โหฒว เก้า ไฝ เจี๋ย , วั้ว เต้า ตุ๊ โหฒว เก้า โฮล เจี๋ย . ’
42009049	โย​ฮัน ก๊อง , “ ไซ-เตี๋ย อ้า ! เยีย บัว ปวัด เต้า เมี่ยน หล่ง เม่ย เญย บั๋ว หฒุ่น เมี้ยน ธ้วด . เยีย บัว ไม้ ปุน นิ่น โหฒว , เหว่ย หฒุ นิ่น ไม้ เฒ์ย โหฒว บัว เญย กวั้น . ”
42009050	เย​ซู บั๋ว นิ่น , “ ไม้ ตู๋ง ล่าน นิ่น , เหว่ย หฒุ หาย เต้า ไม้ เหธา บัว ต๋อย-เตก , วั้ว เต้า เซ เถง บัว อ๊ะ . ”
42009051	ทิน-ฮู่ง อ๋อย ฒิบ เย​ซู ฝาว ทิน-ต้อง เญย ฮนอย-เหญียะ เถา ฟัด อ๊ะ . เย​ซู ฯฒฯ เหลียบ ตี่ง เฮญี้ยว มี่ง เย​ลู​ซา​เลม ฒี่ง .
42009052	นิ่น พ้าย เต๋ย เมี่ยน มี่ง ด่าง . นิ่น บัว เปียะ นอม สะ​มา​เลีย ล์าง , อ๋อย เถง เย​ซู หลิ่ว เล์ย ต๋อง ,
42009053	มป่า ล์าง หฒั่ง เมี่ยน ไม้ คั้ง ฒิบ เหว่ย หฒุ ปวัด เย​ซู อ๋อย มี่ง เย​ลู​ซา​เลม ฒี่ง .
42009054	เย​ซู เญย ไซ-ก๋อ , ยา​กอบ เหธา โย​ฮัน , ปวัด ฮนั้ง น้าย , นิ่น บัว ก๊อง , “ เฒี้ยว อ้า ! เม่ย อ๋อย เยีย บัว เห่ว ลู่ง โต์ว เหฌี่ย ต้าย ปั๊ว เหมียด เหฑ่ง นิ่น บัว ไฟ ? ”
42009055	เย​ซู ฮวิน หฑวน ก๊อง นิ่น บัว .
42009056	เย​ซู บัว แอ๋ง มี่ง กั้น นอม ล์าง หมี่ อ๊ะ .
42009057	นิ่น บัว กัน เจี๊ยน เจ๊า มี่ง เกา , ม่าย ล่าน เมี่ยน บั๋ว เย​ซู , “ ไม้ กุ๊น เม่ย มี่ง หาย , เยีย อ๋อย กัน เม่ย มี่ง . ”
42009058	เย​ซู ก๊อง บั๋ว นิ่น , “ เฮยี่ย จู๊ ม่าย ค้วด เยียม , เหนาะ หย่า ม่าย เล์า , มป่า เยีย , ป้าม เมี่ยน เญย ตอน , ไม้ ม่าย ต๋อง เปว๋ย ฮิด ขวน . ”
42009059	เย​ซู แอ๋ง บั๋ว ล่าน เมี่ยน , “ กัน เยีย มี่ง ม่าะ ! ” วั้ว ล่าน เมี่ยน เตา , “ ต้ม ก๋อ อ้า ! เยีย โท้ หฑวน มี่ง ปย๊บ เยีย เญย เตีย ด่าง . ”
42009060	เย​ซู เตา , “ เซว่ย ไต่ มี่ง เญย เมี่ยน กั้น ปย๊บ นิ่น บัว เญย ไต่ มี่ง เญย เมี่ยน อ๊ะ . เม่ย กุ๊น มี่ง ฒุ่น ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน . ”
42009061	แอ๋ง ม่าย ล่าน ก๊อง บั๋ว เย​ซู , “ ต้ม ก๋อ อ้า ! เยีย อ๋อย กัน เม่ย มี่ง มป่า เยีย โท้ หฑวน บั๋ว ตั้ง เยีย เญย ฮมวั้ง ต่อย . ”
42009062	เย​ซู ก๊อง , “ หาย เต้า นั้น เจี๊ยน ไล่ เปย๊ย ไล่ ลี่ง มป่า นิ่น ฮวิน หฑวน หมั่ง ฆะฮ้า , วั้ว เต้า ไม้ ผุย เยียม ทิน-ฮู่ง เญย กั๊วะ . ”
42010001	น้าย เต๋ย สี่ เจี๋ย ลิ์ว , ฆะฮ้า เฒี้ยว แอ๋ง กิ๊น ธ้วด เธี้ยด เหฒียบ เหญ่ย เต้า ไซ-ก๋อ พ้าย นิ่น บัว เหยียด ต๋อย เหยียด ต๋อย เญย มี่ง . เย​ซู อ๋อย มี่ง หาย นอม มู้ง หาย นอม ต๋อง , นิ่น ฯฒฯ พ้าย นิ่น บัว มี่ง ด่าง .
42010002	นิ่น ก๊อง บั๋ว ไซ-ก๋อ บัว , “ แกง-หฒวัง ธั้ม มป่า กง-เมี่ยน โหฒะ . เหว่ย น้าย อ๋อย หฒุ โท้ แกง-หฒวัง เญย เฒี้ยว พ้าย กง-เมี่ยน ธ้วด มี่ง เซียว นิ่น เญย แกง-หฒวัง .
42010003	มี่ง ม่าะ ! เยีย พ้าย เม่ย บัว ธ้วด มี่ง ฮนั้ง ปู๋ง ปะกี ยู่ง ตอน เปียะ เฮยี่ย จู๊ กวั้น กะญั์ว นอ .
42010004	ไม้ ตู๋ง ต้อ ญ่าน บัวะ หย่า ไม้ ตู๋ง ต้อ บัวะ ตั๊บ กะน้าย . เฮ่ หย่า ไม้ ตู๋ง ต้อ . เจ๊า หฒั่ง ปวั้ง หฒุ เมี่ยน , เลี่ยม ไม้ ตู๋ง ก๊อง หวุ่ย ปวั้ง หว่า .
42010005	“ เปียะ หาย นอม เปย๊า , อ๋อย หฒุ ก๊อง น้าย เต๋ย หว่า ด่าง , ‘ โท้ ปุน น้าย นอม เปย๊า แป้ง ออน . ’
42010006	สี ก๊อง เยียม หน่าย ม่าย เต้า อ๋อย ตุ๊ แป้ง ออน เญย เมี่ยน นอ , เม่ย บัว โท้ เญย แป้ง ออน นิ่น ฯฒฯ ตุ๊ หมี่ อ๊ะ . ไม้ ม่าย อ๋อย ตุ๊ แป้ง ออน เญย เมี่ยน นอ , แอ๋ง เซียว เม่ย บัว โท้ เญย แป้ง ออน หฑวน ต้าย .
42010007	ตี่ง ฮิด หาย นอม เปย๊า , นิ่น บัว เบ่น หาย หญู่ง หญั่น ฮบ กุ๊น หญั่น กุ๊น ฮบ , เหว่ย หฒุ กง-เมี่ยน ผุย ตุ๊ ฒิบ นิ่น เญย กง-ฒิ่น . หย่า ไม้ ตู๋ง เยียม น้าย นอม เปย๊า ซุ้ย เจี๋ย วั้ว นอม เปย๊า .
42010008	“ เม่ย บัว เปียะ หาย นอม มู้ง ปวัด เมี่ยน ฒิบ เม่ย บัว นอ , เมี่ยน เบ่น หาย หญู่ง หญั่น ฮบ , กุ๊น หญั่น อ๊ะ .
42010009	อ๋อย หฒุ หฒ่อ หลง วั้ว นอม มู้ง เญย แป่ง เมี่ยน หย่า บั๋ว นิ่น บัว , ‘ ทิน-ฮู่ง โหฒว เฒี้ยว กุ๊น เมี่ยน เญย เฒี่ยง โห่ เถา เม่ย บัว ฟัด อ๊ะ . ’
42010010	สี ก๊อง เม่ย บัว เปียะ หาย นอม มู้ง , เมี่ยน หย่า ไม้ ฒิบ เม่ย บัว นอ , อ๋อย หฒุ มี่ง วั้ว ต้ม เจ๊า ก๊อง ,
42010011	‘ เลี่ยม เม่ย บัว น้าย นอม มู้ง เญย เนีย-บูง นิด เยีย บัว เญย เหฒา เยีย บัว ฮล้าด กวั่ง เหฑ่ง ปุน ธีง เม่ย บัว ต่อง . มป่า เม่ย บัว อ๋อย หฒุ จั๋ง เจี๊ยน , ทิน-ฮู่ง โหฒว เฒี้ยว กุ๊น เมี่ยน เญย ฮนอย-เหญียะ เถา ฟัด อ๊ะ . ’
42010012	เยีย บั๋ว เม่ย บัว , เถา ทิน-ฮู่ง เซี้ยม ฒุ์ย วั้ว นอม ฮนอย , โส​โดม ฒี่ง หฒุ ตี่ง ฒุ์ย ฒู้ง เก้า เฮง วั้ว นอม มู้ง .
42010013	“ โค​ลา​ซิน มู้ง อ้า ! เม่ย อ๋อย หฒุ โค้ว อ๊ะ . เบด​ไซ​ดา มู้ง อ้า ! เม่ย หย่า อ๋อย หฒุ โค้ว อ๊ะ . เยียม เม่ย บัว บุด๋ง โหฒว เจี๋ย วั้ว เต๋ย บัวะ ฮ่อง เญย สี่ , สี ก๊อง เยียม ไท​ละ เหธา ไซ​ดอน มู้ง โหฒว ธ้วด ต้าย นอ , วั้ว เต๋ย อี นอม มู้ง เญย เมี่ยน ฒู้ง ปุ๋ย เจี๊ยน ล่าม่า เดีย-โธว , เฒว์ย เจี๊ยน ซ้าย-ดุย , ปุน ธีง นิ่น บัว ก๊อย เฮญี้ยว กวั่ง ฒุ์ย เล่า อ๊ะ .
42010014	เถา ทิน-ฮู่ง เซี้ยม ฒุ์ย วั้ว ฮนอย , ไท​ละ เหธา ไซ​ดอน มู้ง ฒู้ง หฒุ ตี่ง ฒุ์ย เก้า เฮง เม่ย บัว .
42010015	คา​เป​นา​อุม มู้ง อ้า ! เม่ย กั้น อ๋อย ท่าย เม่ย กั้น ฝาว ลู่ง ไฟ ? เม่ย ฒู้ง หฒุ ฒอย เหฌี่ย เยี่ยม เกน อ๊ะโล่ะ ! ”
42010016	เย​ซู บั๋ว นิ่น เญย ไซ-ก๋อ บัว , “ หาย เต้า หมวัง เม่ย บัว , นิ่น หย่า หมวัง เยีย . หาย เต้า เฆ่ม เม่ย บัว , หย่า เฆ่ม เยีย . หาย เต้า เฆ่ม เยีย หย่า เฆ่ม พ้าย เยีย ต้าย วั้ว เต้า . ”
42010017	วั้ว เต๋ย เธี้ยด เหฒียบ เหญ่ย เต้า ไซ-ก๋อ อะเฮน้ย เญย หฑวน ต้าย บั๋ว เย​ซู , “ เฒี้ยว อ้า ! เยีย บัว หล่ง เม่ย เญย บั๋ว หัด เมี้ยน , เมี้ยน หย่า หมวัง เยีย บัว . ”
42010018	เย​ซู บั๋ว นิ่น บัว , “ เยีย ปวัด ซา​ตาน เยียม ทิน-ต้อง ด๊อด เหฌี่ย ฮนั้ง บะหลี่ง นอ .
42010019	หมวัง ม่าะ ! เยีย ปุน เม่ย บัว ม่าย หัด ม์า ธ้าย ตุ๊ นาง , ธ้าย ตุ๊ เหฒียบ เหญ่ย ด้าง , หย่า ฮี่ง เจี๋ย วั้ว เต้า วิน-วั้ง เญย เหยียด ฒู้ง ชะ , หย่า ไม้ ม่าย หาย หญู่ง ห่อย เม่ย บัว .
42010020	มป่า ไม้ ตู๋ง อะเฮน้ย เมี้ยน หมวัง เม่ย บัว เญย หว่า . อ๋อย หฒุ อะเฮน้ย เม่ย บัว เญย บั๋ว ตุ๊ เฟี้ย เจี๊ยน เยียม ทิน-ต้อง . ”
42010021	วั้ว หฒั่น สีง ลี่ง ปุน เย​ซู เฌียน-โย่ว ไห่ , นิ่น ฯฒฯ ก๊อง , “ อา เตีย , ลู่ง เดา เญย เฒี้ยว อ้า ! เยีย เธง เตีย เหว่ย หฒุ น้าย เต๋ย สี่ เตีย เกม เจี๊ยน ไม้ ปุน ม่าย ธง-เม่ง เญย เมี่ยน เหธา โหะ ฮลัง เญย เมี่ยน ฮิ้ว , มป่า เตีย ปุน ไม้ โหะ ฮลัง เญย เมี่ยน ฮิ้ว . อา เตีย อ้า ! น้าย เซ โหฒว ตุ๊ หอบ เตีย กั้น เญย เฮญี้ยว .
42010022	“ อา เตีย เฒาะ หญู่งๆ จิว ปุน เยีย . ธ้วด ลิ์ว เตีย , ไม้ ม่าย หาย เต้า ฮิ้ว ตุ๊ ตอน . ธ้วด ลิ์ว ตอน เหธา ตอน ปุน ฮิ้ว วั้ว เต๋ย , ไม้ ม่าย หาย เต้า ฮิ้ว ตุ๊ เตีย . ”
42010023	เย​ซู แอ๋ง ฮวิน หฑวน เหธา ไซ-ก๋อ บัว กั้น ก๊อง , “ เม่ย บัว ตุ๊ ปวัด น้าย เต๋ย สี่ , เม่ย บัว หฒะเก้ง เฌียน-โย่ว อ๊ะ .
42010024	เยีย บั๋ว เม่ย บัว , ม่าย โต่ว หว่า เมี่ยน เหธา ฮู่ง เตี๋ย ธั้ม เญย อ๋อย ปวัด ต้ง เม่ย บัว ปวัด เญย , มป่า นิ่น บัว ไม้ ตุ๊ ปวัด . อ๋อย ไฮ์ ต้ง เม่ย บัว ไฮ์ เญย , มป่า นิ่น บัว ไม้ ตุ๊ ไฮ์ . ”
42010025	ม่าย เต้า หฌาว เล์ย เญย ฟิน-แซง โซ้ว เจี์ย ต้าย อ๋อย เสย เย​ซู . นิ่น ฯฒฯ หน่าย , “ ฟิน-แซง อ้า ! เยีย อ๋อย หฒุ ฮนั้ง หาย นอ โหฒว หธีง ตุ๊ เหยียด ลิ์ว เญย แหม่ง ? ”
42010026	เย​ซู ก๊อง , “ เล์ย-หลัด เฟี้ย เจี๊ยน ฮนั้ง หาย นอ ก๊อง ? เม่ย โตะ ลิ์ว , เอ๋ย เล์ย ฮนั้ง หาย นอ ? ”
42010027	วั้ว เต้า ฟิน-แซง เตา , “ อ๋อย หฒุ หล่ง เหฑ่ง เฮญี้ยว , หล่ง เหฑ่ง หฒะเอ๋ย , หล่ง เหฑ่ง ชะ , หล่ง เหฑ่ง ธง-เม่ง ฮนั้ม เฒี้ยว , เม่ย เญย ทิน-ฮู่ง . หย่า อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ”
42010028	เย​ซู ก๊อง , “ เม่ย เตา ตุ๊ หอบ เญย . อ๋อย หฒุ ฮนั้ง น้าย นอ โหฒว เม่ย ฯฒฯ ตุ๊ เฒี่ยง เจี๊ยน . ”
42010029	วั้ว เต้า ฟิน-แซง ฯฒฯ ไม้ ม่าย อี้ เฝย อ๊ะ . แอ๋ง ล์อ เจ๊า หน่าย เย​ซู , “ วั้ว หญู่ง , เยีย หอบ หฒุ ฮนั้ม เญย เซ หาย เต้า ? ”
42010030	เย​ซู เตา , “ ม่าย เต้า เมี่ยน เยียม เย​ลู​ซา​เลม ฒี่ง เหฌี่ย เย​ลี​โค ฒี่ง . นิ่น มี่ง เกา , หฒุ จั๋น-หฒะ ธ้าง . เลี่ยม ลุย-โหว เธี้ย ฌัง เหฑ่ง , เฒาะ นิ่น เบ๊าะ ตุ๊ ไม้ นั่ง ไม้ ไต่ เญย , กวั่ง เจี๊ยน วั้ว , เฒียง หน่าย มี่ง หมี่ อ๊ะ .
42010031	“ ต๋อย หฒุ วั้ว นอม เฒี่ยง โห่ , ม่าย เต้า ไซ เมี่ยน ยั่ง วั้ว ติ้ว เจ๊า เจี๋ย , ปวัด น้าย เต้า หฒุ มุน เญย เมี่ยน เยียม วั้ว เจ๊า-เฮลน . นิ่น ฯฒฯ หวี่ง เจี๋ย วั้ว ปูง เจ๊า-เฮลน มี่ง หมี่ อ๊ะ .
42010032	“ แอ๋ง ม่าย เต้า เล​วี เมี่ยน หย่า ฟี่ ฮนั้ง เญย เถา วั้ว ปวัด ฯฒฯ มี่ง หมั่ง . หมั่ง ลิ์ว , แอ๋ง หวี่ง เจี๋ย วั้ว ปูง เจ๊า-เฮลน , เฒียง หน่าย มี่ง หมี่ อ๊ะ .
42010033	“ มป่า ม่าย เต้า สะ​มา​เลีย จั๋น เจี๋ย เถา วั้ว , ปวัด หน่าย เต้า หฒุ จั๋น-หฒะ เบ๊าะ มุน เญย เมี่ยน ฯฒฯ ค้อ-เลี่ยน ไห่ ,
42010034	มี่ง เถา วั้ว หมั่ง . หมั่ง ลิ์ว , นิ่น ฯฒฯ เฒาะ โย่ว เหธา อะหงุ่น ติ๊ว เฮยี้ยด เจี๊ยน หฒุ มุน เญย ต๋อง , หย่า เฒาะ เดีย เปว เจี๊ยน , แอ๋ง ฮล้อบ นิ่น ฝาว น้าย เต้า สะ​มา​เลีย จั๋น เญย ล่อ , เคน มี่ง เถา นอม แคะ เปย๊า , หธ่อ เยียม วั้ว โก๋ว นิ่น .
42010035	“ ตะเหญ่ย ดอม สะ​มา​เลีย จั๋น เฒาะ ตุ๊ อี นอม แท้บ ต้าย ปุน เปย๊า-เฒี้ยว หย่า ก๊อง บั๋ว นิ่น , ‘ เถง เยีย โก๋ว หลง นิ่น โอ่ . ฒั้ว เยีย แอ๋ง ต้าย เถา น้าย หมั่ง ก๋า , เม่ย หล่ง หฒุ บัวะ เหฒีย เยีย มต้าย จ๊าว เม่ย . ’ ”
42010036	เซ้ด เมว์ย เย​ซู ก๊อง , “ เม่ย บัว ฮนั้ม ก๋า , น้าย เต๋ย ปัว เต้า , ต้ง หาย เต้า ฮนั้ม จั๋น-หฒะ ธ้าง วั้ว เต้า เมี่ยน ? ”
42010037	หฌาว เล์ย เญย ฟิน-แซง ก๊อง , “ ต้ง ค้อ-เลี่ยน นิ่น วั้ว เต้า . ” เย​ซู ก๊อง , “ วั้ว หญู่ง , กุ๊น มี่ง ฮนั้ง หน่าย นอ โหฒว โอ่ . ”
42010038	เย​ซู เหธา นิ่น เญย ไซ-ก๋อ บัว ยั่ง เจ๊า มี่ง วั้ว หฒั่น , นิ่น เถา นอม ล์าง . วั้ว นอม ล์าง ม่าย เต้า มเซียะ ตอน , บั๋ว เห่ว มา​ทา , อะเฮน้ย ฒิบ เย​ซู ฮิด นิ่น เญย เปย๊า .
42010039	มา​ทา ม่าย เต้า เฑี์ย , บั๋ว เห่ว , มา​ลี​ยา , เฒว์ย เจี๊ยน เฒี้ยว เญย เหฒา-เฮลน หมวัง นิ่น หฌาว เล์ย .
42010040	มา​ทา เบ่น แคะ , กง ธั้ม , หละเญ้า ไห่ , นิ่น ฯฒฯ ต้าย ก๊อง , “ เฒี้ยว อ้า ! เม่ย ฮนั้ม ตุ๊ เจี๋ย เอ๋ย เญย ? เยีย เญย เฑี์ย กวั่ง ปุน เยีย กั้น โหฒว กง ฮนั้ง . โท้ บั๋ว นิ่น ต้าย เถง เต๋ย เยีย ม่าะ ! ”
42010041	เฒี้ยว เตา , “ มา​ทา อ้า ! มา​ทา ! เม่ย ม่าย ธั้ม-หญู่ง ห่อย เม่ย เฮญี้ยว เฑ่า เฮญี้ยว ฮวาง นีอา .
42010042	มป่า หอบ หฒุ โหฒว เญย ม่าย ดุ หญู่ง ฮนั้ง . เก้า หลง วั้ว หญู่ง มา​ลี​ยา กิ๊น ลิ์ว อ๊ะ , หย่า ไม้ ม่าย หาย เต้า เฒาะ ตุ๊ นิ่น เญย ธ้วด . ”
42011001	ม่าย ฮนอย เย​ซู เยียม นอม ต๋อง เต๋า เก๋า . เต๋า เก๋า ลิ์ว , ม่าย เต้า นิ่น เญย ไซ-ก๋อ ก๊อง บั๋ว นิ่น , “ เฒี้ยว อ่า , โท้ หฌาว เยีย บัว เต๋า เก๋า ฮนั้ง โย​ฮัน หฌาว นิ่น เญย ไซ-ก๋อ บัว นอ . ”
42011002	เย​ซู ฯฒฯ บั๋ว นิ่น บัว , “ เม่ย บัว หาย หฒั่น เต๋า เก๋า อ๋อย หฒุ ฮนั้ง น้าย นอ ก๊อง , ‘ หฒั่ง เตี๋ย อ้า ! โท้ ปุน เมี่ยน ท่าย เม่ย เญย ธีง-เหฑ่ง บั๋ว . โท้ ปุน เม่ย โหฒว เฒี้ยว กุ๊น เมี่ยน เญย ฮนอย เถา .
42011003	เยีย บัว ฮนอยๆ เฉียม เญย หญั่น ฮบ , โท้ ปุน เยีย บัว เหยียด ฮนอย ม่าย เก๋า เหยียด ฮนอย หญั่น .
42011004	โท้ กวั่ง เยีย บัว โหฒว เญย ฒุ์ย , เหว่ย หฒุ หาย เต้า ต่อง เยีย บัว , เยีย บัว หย่า กวั่ง ปุน นิ่น บัว . ไม้ ตู๋ง ปุน เยีย บัว ปวั้ง เสย เฮญี้ยว เญย สี่ . ’ ”
42011005	เย​ซู แอ๋ง ก๊อง บั๋ว นิ่น บัว , “ สี ก๊อง เม่ย บัว ม่าย เต้า ด๊าม ม์วน เปี๋ยน เสย มี่ง เถา โล์-แกง ต่อย เญย เปย๊า บั๋ว นิ่น , ‘ โล์-แกง อ้า ! โท้ ก๊า ปัว นอม ฌั้ว ปุน เยีย โอ่ .
42011006	เยีย ม่าย เต้า โล์-ปิ๊ว ต่อย เจี๋ย เจ๊า โคะ โหะ เถา ต้าย ฮิด เยีย วั้ว , เยีย หย่า ไม้ ม่าย หาย หญู่ง ปุน นิ่น หญั่น . ’
42011007	“ เยียม เปย๊า กะญั์ว วั้ว เต้า โล์-แกง ฯฒฯ เตา , ‘ ไม้ ตู๋ง ต้าย กีง-เธ้ว เยีย อ๊ะ . เยีย บัว กวน เจี๊ยน แก้ง . ฮมวั้ง ต่อย เหยียด ฒู้ง เปว๋ย เหฑ่ง . เยีย ไม้ ไฮ่ เจี์ย ซิน เฒาะ หาย หญู่ง ปุน เม่ย อ๊ะ เหลาะ . ’
42011008	เยีย บั๋ว เม่ย บัว , ไม้ เฒ์ย หลาย ต๊า โล์-แกง อ๋อย เจี์ย ซิน เฒาะ หาย หญู่ง ปุน นิ่น , มป่า เหว่ย นิ่น โท้ ตุ๊ โญ่ว ไห่ หธีง ต้าย เจี์ย ซิน เฒาะ นิ่น เฉียม หฒุ เญย กะน้าย ปุน .
42011009	“ ฮนั้ง หน่าย เยีย บั๋ว เม่ย บัว , อ๋อย หฒุ โท้ ฯฒฯ ตุ๊ . อ๋อย หฒุ ล์อ ฯฒฯ ปวัด . อ๋อย หฒุ แง้ง แก้ง , แก้ง ฯฒฯ ฆอย .
42011010	เหว่ย หฒุ หาย เต้า โท้ ฯฒฯ ตุ๊ . หาย เต้า ล์อ ฯฒฯ ปวัด . หาย เต้า แง้ง แก้ง , แก้ง ฯฒฯ ฆอย .
42011011	“ เม่ย บัว หาย เต้า โหฒว เตีย เญย เมี่ยน , ตอน โท้ เบย์า เม่ย อ๋อย ปุน นาง นิ่น ไฟ ?
42011012	ตอน โท้ เจ๋า , เม่ย อ๋อย ปุน เหฒียบ เหญ่ย ด้าง นิ่น ไฟ ?
42011013	เม่ย บัว ด่ง หน่าย หว่าย เญย เมี่ยน ฒู้ง ฮิ้ว ตุ๊ ปุน หลง เญย กะน้าย เม่ย บัว เญย ฝุเจว๊ย , เม่ย บัว เญย ทิน-ต้อง เตี๋ย หธ่อ เก้า อ๋อย เหธย สีง ลี่ง ปุน โท้ นิ่น วั้ว เต๋ย เมี่ยน . ”
42011014	เย​ซู หฒุ่น กะน้าย-หฮงง เมี้ยน ธ้วด เมี่ยน เญย ซิน . เมี้ยน ธ้วด มี่ง , วั้ว ล่าน เมี่ยน ฯฒฯ ไฮ่ ก๊อง หว่า อ๊ะ . หฒวัง เมี่ยน บัวะ ฮ่อง ไห่ .
42011015	มป่า ม่าย เต๋ย ก๊อง , “ นิ่น หล่ง เมี้ยน เญย ฮู่ง , เบ​เอน​เซ​บูน , เญย หลี่ง หฒุ่น เมี้ยน ธ้วด . ”
42011016	แอ๋ง ม่าย เต๋ย เมี่ยน อ๋อย เสย เย​ซู ฯฒฯ โท้ นิ่น ปุน นอม เยียม ทิน-ต้อง ต้าย เญย จั๋ง-โห่ .
42011017	มป่า นิ่น บัว เญย เฮญี้ยว ฮนั้ง หาย นอ ฮนั้ม , เย​ซู ฮิ้ว เญย . นิ่น ฯฒฯ ก๊อง , “ หาย นอม กั๊วะ ปุน ฆอย โหฒว เหฒีย เจ๊า , กั้น เญย กั๊วะ หฒั่ง เมี่ยน เหธา กั้น เญย กั๊วะ หฒั่ง เมี่ยน เบ๊าะ จ๋า , วั้ว นอม กั๊วะ ฯฒฯ ป่าย เหฑ่ง อ๊ะ . สี ก๊อง เหยียด เปย๊า เมี่ยน เบ๊าะ จ๋า ปุน ฆอย , จา-ตี้ง ฯฒฯ ป่าย เหฑ่ง อ๊ะ .
42011018	ฮนั้ง หน่าย , สี ก๊อง ซา​ตาน เญย กั๊วะ ปุน ฆอย โหฒว เหฒีย กวั้น , น้าย กวั้น เหธา วั้ว กวั้น เบ๊าะ จ๋า , นิ่น เญย กั๊วะ ฮนั้ง หาย นอ ไฮ่ เยียม ตุ๊ ว้วน ? เม่ย บัว ก๊อง เยีย หล่ง เบ​เอน​เซ​บูน เมี้ยน เญย หลี่ง หฒุ่น เมี้ยน ธ้วด .
42011019	สี ก๊อง เยีย เขา เบ​เอน​เซ​บูน เมี้ยน หฒุ่น เมี้ยน ธ้วด , วั้ว หญู่ง เม่ย บัว เญย ไซ-ก๋อ เขา หาย เต้า เญย หลี่ง หฒุ่น เมี้ยน ธ้วด ? เม่ย บัว เญย ไซ-ก๋อ โหฒว เญย สี่ ปุน ธีง เม่ย บัว ต่อง อ๊ะ .
42011020	มป่า สี ก๊อง เยีย เขา ทิน-ฮู่ง เญย ชะ หฒุ่น เมี้ยน ธ้วด , น้าย ปุน ธีง ทิน-ฮู่ง เยียม เม่ย บัว บุด๋ง โหฒว เฒี้ยว อ๊ะ .
42011021	“ สี ก๊อง ม่าย เต้า เมี่ยน เฮ้น เมี่ยน เบ่น ฑ่อย หวัวะ กิ่น ฒั้ว เจี๊ยน กั้น เญย เปย๊า , นิ่น เญย จา-ตี้ง ฯฒฯ แป้ง ออน อ๊ะ .
42011022	มป่า สี ก๊อง ม่าย เต้า เก้า เฮ้น ต้าย เบ๊าะ ฮี่ง , นิ่น ฯฒฯ เฒาะ เหฑ่ง ต้ง วั้ว เต้า ปั่ง เหว่ย โก๋ว จา-ตี้ง เญย หวัวะ กิ่น . ธ้าง ตุ๊ ต้าย เญย กะน้าย หย่า ต้อ มี่ง ปุน ฆอย .
42011023	“ หาย เต้า ไม้ กัน เยีย , เซ เหธา เยีย ต๋อย-เตก . หาย เต้า ไม้ เถง เยีย เซียว ฒุ้น , วั้ว เต้า โหฒว ปุน หฑาน เหฑ่ง หมี่ อ๊ะ .
42011024	“ ม่าย เฮยี่ย ไกว๊ เมี้ยน เยียม เมี่ยน เญย ซิน ธ้วด ต้าย วั้ว หฒั่น , นิ่น โย่ว เจี๊ยน เต่ย-ปูง-ฮ์าน มี่ง ล์อ ต๋อง ฮิด . มี่ง เกา , ล์อ ไม้ ตุ๊ ต๋อง ฮิด . เมี้ยน ฯฒฯ ก๊อง , ‘ อา , เยีย อ๋อย หฑวน เยีย เญย โล์-เปย๊า เยียม อ๊ะ . ’
42011025	นิ่น ฯฒฯ หฑวน มี่ง ปวัด นิ่น เญย โล์-เปย๊า พ้วด ฌัง เหฑ่ง , เบ่น ซูง เญย .
42011026	นิ่น ฯฒฯ แอ๋ง มี่ง ล์อ เสี่ย เต้า เมี้ยน เก้า เธี้ยว เจี๋ย นิ่น , ต้าย เหธา เจี๊ยน นิ่น เปียะ วั้ว ล่าน เมี่ยน เญย ซิน เยียม . วั้ว ล่าน เมี่ยน ฯฒฯ เก้า โค้ว เจี๋ย ฒิ่น ด่าง อ๊ะ . ”
42011027	เย​ซู ก๊อง เจี๊ยน น้าย เต๋ย หว่า วั้ว หฒั่น , วั้ว กวั้น เมี่ยน ม่าย เต้า มเซียะ ตอน เห่ว เจี๊ยน บุย เญย ก๊อง บั๋ว เย​ซู , “ ยู์ง เม่ย ต้าย แอ๋ง ปุน หญอ เม่ย ฮบ วั้ว เต้า ม่าย เฌียน-โย่ว อ๊ะ . ”
42011028	เย​ซู เตา , “ ต้ง ไฮ์ ทิน-ฮู่ง เญย หว่า หย่า เอย เจี๊ยน โหฒว วั้ว เต๋ย , เก้า ม่าย เฌียน-โย่ว . ”
42011029	เมี่ยน กุ๊น โหฒว กุ๊น ธั้ม ต้าย กั๊บ ฒุ้น วั้ว หฒั่น , เย​ซู ก๊อง , “ อี้ จ๋า ฮนอย เญย เมี่ยน เก้ง หว่าย ไห่ . นิ่น บัว ขูง โท้ จั๋ง-โห่ หมั่ง มป่า ธ้วด ลิ์ว โย​นา วั้ว หญู่ง จั๋ง-โห่ , เยีย ไม้ ปุน หาย หญู่ง จั๋ง-โห่ นิ่น บัว หมั่ง .
42011030	โย​นา ฮนั้ง หาย นอ เป๋น จั๋ง-โห่ ปุน นิ​นะ​เว เมี่ยน หมั่ง , เยีย , ป้าม เมี่ยน เญย ตอน , หย่า อ๋อย ฮนั้ง วั้ว นอ เป๋น จั๋ง-โห่ ปุน อี้ จ๋า ฮนอย เญย เมี่ยน หมั่ง .
42011031	เถา ทิน-ฮู่ง เซี้ยม ฒุ์ย วั้ว ฮนอย , เยียม น่าม ปูง แหมง วั้ว เต้า ฮู่ง หม่า อ๋อย โซ้ว เจี์ย ต้าย โก๋ อี้ จ๋า เมี่ยน , เหว่ย หฒุ วั้ว เต้า ฮู่ง หม่า เยียม ลู่ง กอน ต้าย หมวัง ซา​โล​มอน ฮู่ง ธง-เม่ง เญย หว่า . หมั่ง ม่าะ ! เยียม น้าย ม่าย เต้า เก้า โฮล เจี๋ย ซา​โล​มอน .
42011032	เถา ทิน-ฮู่ง เซี้ยม ฒุ์ย วั้ว ฮนอย , นิ​นะ​เว เมี่ยน อ๋อย โซ้ว เจี์ย ต้าย โก๋ อี้ จ๋า เมี่ยน , เหว่ย หฒุ โย​นา มี่ง ฒุ่น โต์ วั้ว หฒั่น นิ่น บัว ฒู้ง ก๊อย เฮญี้ยว กวั่ง ฒุ์ย หมี่ อ๊ะ . หมั่ง ม่าะ ! อี้ หฒั่น เยียม น้าย หธ่อ ม่าย เต้า เก้า โฮล เจี๋ย โย​นา .
42011033	“ ไม้ ม่าย หาย เต้า เตี๊ยม เหฒียะ ตัง ต้าย ต้อ มี่ง ปี๋ง เจี๊ยน , ไฟ เฒาะ ท้ง ฆบ เจี๊ยน . ตัง มต้าย อ๋อย หฒุ ตน ตัง เญย ป้าย ปุน เปียะ เปย๊า เญย เมี่ยน หมั่ง ตุ๊ ปวัด ฌัง .
42011034	เม่ย เญย มฒีง เป๊ย ซิน เญย ตัง . เม่ย เญย มฒีง ฌัง นอ , เฒี่ยง ซิน ฯฒฯ ฌัง เหฑ่ง . มป่า มฒีง ไม้ ฌัง , เม่ย เญย ซิน ฯฒฯ หฮมวัง เหฑ่ง หมี่ อ๊ะ .
42011035	ฮนั้ง น้าย เม่ย อ๋อย หฒุ บู้ง เจี๊ยน ไม้ ตู๋ง ปุน เม่ย เญย ซิน เญย ฌัง หฮมวัง .
42011036	สี ก๊อง เม่ย เญย ซิน ม่าย ฌัง ปวั๊ง เหฑ่ง , ไม้ ม่าย เหยียด นอม ต๋อง หฮมวัง , เหยียด ฒู้ง ฯฒฯ ฌัง , ฮนั้ง ม่าย ตัง เญย ฌัง หฒิว เจี๊ยน เม่ย นอ . ”
42011037	เย​ซู ก๊อง ป่า หว่า , ม่าย เต้า ฟา​ลิ​สี เมี่ยน เห่ว เย​ซู มี่ง เหธา นิ่น หญั่น หฮนาง . เย​ซู ฯฒฯ เปียะ เปย๊า เฒว์ย เจี๊ยน หญั่น หฮนาง .
42011038	วั้ว เต้า ฟา​ลิ​สี เมี่ยน ปวัด เย​ซู หญั่น หฮนาง , ไม้ เอย เจี๊ยน เล์ย หฑาว ปั์ว ด่าง , นิ่น บัวะ ฮ่อง ไห่ อ๊ะ .
42011039	เฒี้ยว ฯฒฯ ก๊อง บั๋ว นิ่น , “ เม่ย บัว ฟา​ลิ​สี เมี่ยน หฑาว หฑ่อม เยี้ยน ขูง หฑาว กะเหญี่ย เหฑ่ง ฮนั้ง . มป่า เม่ย บัว กะญั์ว ฒ่าง ปวั๊ง เม่ย บัว เม้า ต้าย เญย กะน้าย เหธา ฮยวัง เอ๊าะ .
42011040	กะน้าย-หฮงง อ้า ! ทิน-ฮู่ง เหฒย ธ้วด กะเหญี่ย แหมง หย่า ไม้ เฒ์ย แอ๋ง เหฒย ธ้วด กะญั์ว แหมง ?
42011041	อ๋อย หฒุ เฒาะ เยียม เม่ย บัว เญย หฑ่อม เยี้ยน กะญั์ว วั้ว เต๋ย กะน้าย ฝูง เมี่ยน จ่ม เมี่ยน , เม่ย บัว เญย เหยียด ฒู้ง ฯฒฯ ธีง-เหฑ่ง หมี่ อ๊ะ .
42011042	“ เม่ย บัว ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว ต้อ แปะ ธิด เหธา เยี่ยน ซี เหธา หญู่งๆ กะน้าย-ดาง เหฒียบ โก๊ว เญย เหยียด โก๊ว ฝ่ง ห่อ ทิน-ฮู่ง . มป่า โหฒว แป้ง ฟิม เญย เจ๊า เหธา ฮนั้ม ทิน-ฮู่ง เญย เจ๊า เม่ย บัว หละคุ ไม้ โหฒว . เม่ย บัว หอบ หฒุ โหฒว น้าย เต๋ย เจ๊า มป่า ไม้ ตู๋ง หละคุ เหฒียบ โก๊ว เญย เหยียด โก๊ว กะน้าย ฝ่ง ห่อ ทิน-ฮู่ง .
42011043	“ เม่ย บัว ฟา​ลิ​สี เมี่ยน อ้า ! เม่ย บัว อ๋อย ปวั้ง หฒุ โค้ว อ๊ะ . เม่ย บัว เยียม หวุ่ย ต้อง อ๋อย เฒว์ย หลง เจี๋ย เญย ต๋อง . เยียม เฮย-ห่อง หย่า อ๋อย เมี่ยน เฒาะ เยียะ ท่าย เม่ย บัว .
42011044	เม่ย บัว อ๋อย หฒุ โค้ว อ๊ะ . เม่ย บัว เซ ฮนั้ง ไม้ ม่าย จั๋ง-โห่ เญย จั๋น-ไต่ โฒ้ว . เมี่ยน ธ้าย หฒุ หย่า เลี่ยม ไม้ ฮิ้ว ธ้าย หฒุ จั๋น-ไต่ โฒ้ว . ”
42011045	ม่าย เต้า หฌาว เล์ย เญย ฟิน-แซง ก๊อง , “ ฟิน-แซง อ้า ! เม่ย ฮนั้ง น้าย นอ ก๊อง , เม่ย เลี่ยม เยีย บัว หย่า ก๊อง โตะ นีอา . ”
42011046	เย​ซู เตา , “ เม่ย บัว หฌาว เล์ย เญย ฟิน-แซง หย่า อ๋อย หฒุ โค้ว อ๊ะ . เม่ย บัว เฒาะ เฮนี้ย เญย , อะ ตุ๊ เหญีย เญย กะน้าย ผาน ปุน เมี่ยน เหญีย . มป่า เม่ย บัว กั้น เลี่ยม ไม้ หล่ง เหยียด นอม ปั์ว-โด๊ะ เถง นิ่น บัว โป้ว .
42011047	เม่ย บัว เก้ง อ๋อย หฒุ โค้ว อ๊ะ . เม่ย บัว เหธย โต่ว หว่า เมี่ยน เญย โฒ้ว มป่า น้าย เต๋ย โต่ว หว่า เมี่ยน เม่ย บัว กั้น เญย อง-ถาย ไต๋ ไต่ .
42011048	ฮนั้ง หน่าย เม่ย บัว ปิ๋ว เม่ง เม่ย บัว อะเฮน้ย เม่ย บัว เญย อง-ถาย โหฒว เญย สี่ , เหว่ย หฒุ นิ่น บัว ไต๋ น้าย เต๋ย โต่ว หว่า เมี่ยน , เม่ย บัว หย่า เถง เหธย โฒ้ว .
42011049	เหว่ย น้าย ทิน-ฮู่ง หล่ง นิ่น เญย ธง-เม่ง ก๊อง , ‘ เยีย อ๋อย พ้าย โต่ว หว่า เมี่ยน หย่า พ้าย กง-โฒ่ มี่ง เถา นิ่น บัว หน่าย . ม่าย เต๋ย นิ่น บัว อ๋อย ไต๋ ไต่ . ม่าย เต๋ย นิ่น บัว อ๋อย โหฒว โตะ . ’
42011050	ฮนั้ง น้าย , อี้ จ๋า เมี่ยน หฒุ ตี่ง ฒุ์ย เซ หลาย นิ่น บัว เญย อง-ถาย ไต๋ หฒวัง โต่ว หว่า เมี่ยน ปุน ฑย้าม เหลี่ยว ธ้วด , เยียม เหฒย ลู่ง เหฒย เดา เถา อี้ หฒั่น ,
42011051	ต้ง เยียม ไต๋ อา​แบน วั้ว ต่อย เมี่ยน แอ๋ง เถา ไต๋ เส​คา​ลิ​ยา เยียม เหฒี่ย-ต้อง เหธา ธีง-เหฑ่ง เญย ต๋อง บุด๋ง . เยีย บั๋ว เม่ย บัว , อี้ จ๋า เมี่ยน อ๋อย หฒุ หลาย น้าย เต๋ย เหยียด ฒู้ง หฒุ ตี่ง ฒุ์ย .
42011052	“ เม่ย บัว หฌาว เล์ย เญย ฟิน-แซง อ๋อย หฒุ โค้ว อ๊ะ , เหว่ย หฒุ เม่ย บัว เฒาะ คอย ว่วน ฒาง วั้ว นอม เปย๊า เญย ฟ้อ-เฒ่ย เซียว เจี๊ยน . เม่ย บัว กั้น ไม้ เปียะ . เมี่ยน อ๋อย เปียะ เม่ย บัว หย่า ล่าน เจี๊ยน ไม้ ปุน เปียะ . ”
42011053	เย​ซู เยียม วั้ว ธ้วด ต้าย , หฌาว เล์ย เญย ฟิน-แซง เหธา ฟา​ลิ​สี เมี่ยน เหธา นิ่น ต๋อย-เตก แฑง , ชะ ล์อ เจ๊า หน่าย ,
42011054	อ๋อย ดั๊ว นิ่น ก๊อง ต่อง หว่า เหว่ย หล่ง นิ่น เญย หว่า โก๋ นิ่น .
42012001	น้าย เต๋ย เฒี่ยง โห่ , ม่าย เหฒีย ธิน ล่าน เมี่ยน ต้าย ฒุ้น หมวัง เย​ซู , ล่าน หย่า ธ้าย หฒุ ล่าน . เย​ซู เหธา นิ่น เญย ไซ-ก๋อ บัว ก๊อง ด่าง , “ อ๋อย หฒุ ไฝ ฟิม ฟา​ลิ​สี เมี่ยน เญย ปี๊ง . เอ๋ย เล์ย เซ นิ่น บัว เป้ย หฒะ เฮญี้ยว ฌ้วด .
42012002	ไม้ ม่าย หาย หญู่ง เกม เจี๊ยน ไม้ หฒุ ธ้วด ย่าง . ไม้ ม่าย หาย หญู่ง ปี๋ง เจี๊ยน เมี่ยน ไม้ ไฮ่ ฮิ้ว .
42012003	เม่ย บัว เยียม หฮมวัง ฒง ก๊อง เญย หว่า , เมี่ยน เยียม ฌัง ฒง ไฮ่ หมวัง ตุ๊ ไฮ์ . เยียม วั้ว เกน กะญั์ว ปี๋ง เจี๊ยน ก๊อง เญย หว่า-ซับ หย่า อ๋อย ม่าย เมี่ยน เยียม เปย๊า-ง่อ ฒุ่น บั๋ว เมี่ยน .
42012004	“ เยีย เญย ก๋อ-โย์ว อ่า , เยีย บั๋ว เม่ย บัว , เม่ย บัว ไม้ ตู๋ง กั้ม เหฑีย ขูง ไฮ่ ไต๋ บัว เญย ซิน วั้ว เต๋ย , ฆะฮ้า ไม้ ไฮ่ โหฒว หาย หญู่ง ห่อย .
42012005	เยีย อ๋อย ต๊น เม่ย บัว , ปุน เม่ย บัว ฮิ้ว ตุ๊ อ๋อย หฒุ กั้ม เหฑีย หาย เต้า . อ๋อย หฒุ กั้ม เหฑีย ทิน-ฮู่ง . นิ่น ไต๋ ลิ์ว เมี่ยน , หธ่อ ม่าย หลี่ง ฒอย เหฌี่ย เต่ย หญัวะ . เยีย บั๋ว เม่ย บัว , หฒะเก้ง อ๋อย หฒุ กั้ม เหฑีย ทิน-ฮู่ง .
42012006	ปยา นอม เหนาะ เหมย หม่าย ตุ๊ อี นอม ต้ง ฒิ่น ฮนั้ง ไม้ เฒ์ย ? มป่า ทิน-ฮู่ง หธ่อ ไม้ หละคุ เหยียด นอม น้าย เต๋ย เหนาะ เหมย .
42012007	เลี่ยม เม่ย บัว เญย บะเปยย ฒู้ง ซ้าว เหฑ่ง หมี่ อ๊ะ . ฮนั้ง หน่าย ไม้ ตู๋ง กั้ม เหฑีย . เม่ย บัว ฒู้ง เก้า จ๋าย เจี๋ย เหนาะ เหมย ธั้ม .
42012008	“ เยีย บั๋ว เม่ย บัว , หาย เต้า ตอง หฒวัง เหญี่ยม เยีย , เยีย ป้าม เมี่ยน เญย ตอน , ฯฒฯ เยียม ทิน-ฮู่ง เญย ฟิน-เมี่ยน เญย หฑะเฮมียน เหญี่ยม วั้ว เต้า .
42012009	มป่า หาย เต้า ไม้ ตอง หฒวัง เหญี่ยม เยีย , เยีย , ป้าม เมี่ยน เญย ตอน , เยียม ทิน-ฮู่ง เญย ฟิน-เมี่ยน เญย หฑะเฮมียน ไม้ เหญี่ยม วั้ว เต้า อ๊ะ .
42012010	“ หาย เต้า ก๊อง โตะ เยีย , ป้าม เมี่ยน เญย ตอน , ทิน-ฮู่ง ไฮ่ กวั่ง วั้ว เต้า เญย ฒุ์ย . มป่า หาย เต้า ก๊อง โตะ สีง ลี่ง , ทิน-ฮู่ง ไม้ กวั่ง วั้ว เต้า เญย ฒุ์ย .
42012011	“ นิ่น บัว ต้อ เม่ย บัว มี่ง เถา หวุ่ย ต้อง , ไฟ เจียน-โฟ้ว , ไฟ ม่าย หลี่ง เญย เมี่ยน , เม่ย บัว ไม้ ตู๋ง เฑ่า อ๋อย หฒุ ฮนั้ง หาย นอ เตา , ฮนั้ง หาย นอ ก๊อง .
42012012	เถา วั้ว นอม เฒี่ยง โห่ สีง ลี่ง อ๋อย หฌาว เม่ย บัว ฮิ้ว ตุ๊ ฮนั้ง หาย นอ ก๊อง . ”
42012013	เยียม วั้ว กวั้น เมี่ยน ม่าย ล่าน เมี่ยน ก๊อง บั๋ว เย​ซู , “ ฟิน-แซง อ่า , โท้ บั๋ว เยีย เญย ก๋อ เฒาะ เยีย เญย เตีย พ้าย ปุน เยีย เญย ป่วน จา-ตี้ง ปุน เยีย โอ่ . ”
42012014	เย​ซู เตา นิ่น , “ โย์ว อ้า ! หาย เต้า ออน เยีย โหฒว ปุน-ฒอง เมี่ยน , เฒาะ เม่ย บัว เญย จา-ตี้ง กะน้าย ปุน ฆอย ? ”
42012015	เย​ซู ก๊อง บั๋ว หฒวัง เมี่ยน , “ อ๋อย หฒุ ไฝ ฟิม . ไม้ ตู๋ง โหฒว เฮญี้ยว โฮล เม้า หาย หญู่ง . ไม้ กุ๊น ด่ง หาย ปุ๊ด ฒ่อย , เฒียน แหม่ง ไม้ เฒ์ย เยียม น้าย เต๋ย กะน้าย . ”
42012016	เย​ซู ฯฒฯ ก๊อง น้าย ติ้ว หว่า-เป๊ย บั๋ว นิ่น บัว . “ ม่าย เต้า ปุ๊ด-ฒ่อย เมี่ยน ม่าย ลี่ง เต่ย หลง ไห่ , หฒวัง ตุ๊ กะน้าย ธั้ม .
42012017	น้าย เต้า ปุ๊ด-ฒ่อย เมี่ยน ฮนั้ม ต้าย , ‘ อ๋อย หฒุ ฮนั้ง หาย นอ โหฒว มเปย ? เยีย เซียว ต้าย เญย กะน้าย เยีย ไม้ ม่าย ต๋อง ตั๊บ ตุ๊ เหฌี่ย . ’
42012018	นิ่น แอ๋ง ฮนั้ม ธ้วด , ‘ อา , เยีย อ๋อย หฒุ แธะ ฆอย เยีย เญย โล์-ลั์ม , แอ๋ง กั้น โหฒว เก้า โฮล , ฯฒฯ เฒาะ เยีย เญย ล่าง หฒิ เหธา เหยียด ฒู้ง เซียว ต้าย เญย กะน้าย ตั๊บ เจี๊ยน . ’
42012019	นิ่น แอ๋ง ฮนั้ม ต้าย , ‘ อา , เยีย แหม่ง หลง ไห่ อ๊ะ . หญู่งๆ หลง เญย กะน้าย เยีย ม่าย เก๋า หญั่น เก๋า ฮบ เหฒีย หฮญัง . เยีย ขูง เปว๋ย เจี๊ยน หญั่น , เปว๋ย เจี๊ยน ฮบ , เฌียน-โย่ว อะหฑย่าว ฮนั้ง . ’
42012020	“ มป่า ทิน-ฮู่ง ก๊อง บั๋ว นิ่น , ‘ กะน้าย-หฮงง อ้า ! อี้ ม์วน เม่ย อ๋อย หฒุ ไต่ อ๊ะ . เม่ย เซียว ต้าย เลี่ยว เม่ย กั้น หล่ง เญย กะน้าย , น้าย หฑุ่น อ๋อย เป๋น หาย เต้า เญย ? ’ ”
42012021	เย​ซู แอ๋ง ก๊อง เซ้ด เมว์ย หว่า , “ หาย เต้า ขูง อ๋อย เซียว เจี๊ยน กะน้าย ธั้ม เลี่ยว นิ่น กั้น หล่ง , เซ ฮนั้ง วั้ว เต้า ปุ๊ด ฒ่อย เญย เมี่ยน หฮงง เมี่ยน นอ . เอย ทิน-ฮู่ง หมั่ง , นิ่น เซ เมี่ยน จ่ม เมี่ยน . ”
42012022	เย​ซู แอ๋ง บั๋ว นิ่น เญย ไซ-ก๋อ , “ ฮนั้ง หน่าย เยีย บั๋ว เม่ย บัว , ไม้ ตู๋ง เหว่ย ยู์ง แหม่ง เญย หญั่น ฮบ ขวน เฮญี้ยว . หย่า ไม้ ตู๋ง เหว่ย ซิน หฒั่ง เญย ลุย-โหว ขวน เฮญี้ยว .
42012023	แหม่ง เก้า จ๋าย เจี๋ย หญั่น ฮบ . ซิน หย่า เก้า จ๋าย เจี๋ย ลุย-โหว .
42012024	ฮนั้ม หมั่ง ก๋า , เหนาะ อา ! นิ่น บัว ไม้ หฒวัง หย่า ไม้ เซียว . นิ่น บัว ไม้ ม่าย บาด หย่า ไม้ ม่าย ลั์ม . มป่า ทิน-ฮู่ง หวุย นิ่น บัว . เม่ย บัว ฒู้ง เก้า จ๋าย เจี๋ย เหนาะ .
42012025	เม่ย บัว หาย เต้า หลาย ขวน เฮญี้ยว ไฮ่ เป๊าะ ตุ๊ แหม่ง ด๊าว เต๋ย ?
42012026	ด่ง น้าย ไฝ เญย สี่ เม่ย บัว ฒู้ง ไม้ ไฮ่ โหฒว , เม่ย บัว หธ่อ ขวน เฮญี้ยว ตะเหญ่ย หญู่ง โหฒว หาย หญู่ง ? ”
42012027	ฮนั้ม หมั่ง ก๋า , แปะ เหาะ เปี้ยง ฮนั้ง หาย นอ เฒี่ยง ! เปี้ยง ไม้ โหฒว กง หย่า ไม้ แปง สุย ดั๊ด เดีย , มป่า เยีย บั๋ว เม่ย บัว , เลี่ยม ซา​โล​มอน ฮู่ง ด่ง หน่าย ปุ๊ด ฒ่อย หย่า ไม้ ม่าย ฒอง-ฒุ ด่ง เหยียด ต๊อ น้าย เต๋ย เปี้ยง เหฑว่ย .
42012028	หล่ม เญย เมี้ย อี้ ฮนอย เฒี่ยง , ฌัง ฮนอย โคว ฆาย หฒุ โต์ว ปั๊ว , มป่า ทิน-ฮู่ง ฒอง เมี้ย เหฑว่ย . ฮนั้ง หน่าย , ทิน-ฮู่ง ฒู้ง เก้า อ๋อย ฒอง เม่ย บัว . เม่ย บัว เสียน ตุ๊ เฮย ไห่ เว่ะ !
42012029	“ เม่ย บัว ไม้ ตู๋ง หฒั่นๆ เฑ่า เจี๊ยน อ๋อย หฒุ หญั่น อ๋อย หฒุ ฮบ หาย หญู่ง , หย่า ไม้ ตู๋ง ขวน เฮญี้ยว .
42012030	ลู่ง เดี๊ย หม่าน ฝีง , ไม้ เสียน ทิน-ฮู่ง เญย เมี่ยน , หฒั่นๆ ล์อ น้าย เต๋ย กะน้าย . เม่ย บัว เญย หฒั่ง เตี๋ย ฮิ้ว ตุ๊ เม่ย บัว เฉียม หฒุ หล่ง น้าย เต๋ย กะน้าย .
42012031	อ๋อย หฒุ ปุน ทิน-ฮู่ง โหฒว เม่ย บัว เญย เฒี้ยว กุ๊น เม่ย บัว , น้าย เต๋ย เหยียด ฒู้ง กะน้าย นิ่น ฯฒฯ จา ทิบ ปุน เม่ย บัว .
42012032	“ เม่ย บัว น้าย กวั้น โหฒะ เญย เมี่ยน อ้า ! ไม้ ตู๋ง กั้ม เหฑีย โอ่ . เม่ย บัว เญย หฒั่ง เตี๋ย อะเฮน้ย เฒาะ นิ่น เญย กั๊วะ ปุน เม่ย บัว .
42012033	อ๋อย หฒุ หม่าย เหฑ่ง เม่ย บัว เญย จา-ตี้ง แอ๋ง ธ้วด ฟิม เถง เมี่ยน จ่ม เมี่ยน . อ๋อย หฒุ ล์อ เหยียด ลิ์ว ไม้ ไฮ่ หว่าย เญย ญ่าน บัวะ ตั๊บ จ๋าย เญย กะน้าย เซียว วั้ว ทิน-ต้อง . เยียม วั้ว , น้าย เต๋ย กะน้าย ไม้ ไฮ่ หฒิด , จั๋น-หฒะ ไม้ ไฮ่ เป๊ด เปียะ มี่ง หนิ่ม , แกง หย่า ไม้ ไฮ่ หงาด หว่าย .
42012034	เม่ย บัว เซียว จ๋าย เญย กะน้าย เยียม หาย นอม ต๋อง , เม่ย บัว เญย เฮญี้ยว หาย หฒั่น หย่า จั๋ง เจี๊ยน วั้ว อ๊ะ .
42012035	“ เม่ย บัว อ๋อย หฒุ หลิ่ว เล์ย เหฒียง ฒอง เจี๊ยน หย่า เตี๊ยม เหฒียะ ตัง ฒั้ว เจี๊ยน ,
42012036	ฮนั้ง โปว ฒั้ว เจี๊ยน นิ่น บัว เญย เฒี้ยว มี่ง ธีง-จา-ยิ่น หฑวน นอ . เถา เปย๊า-เฒี้ยว เห่ว , โปว บัว ฯฒฯ เลี่ยม เฒ่ย คอย แก้ง .
42012037	เฒี้ยว หฑวน ต้าย ปวัด โปว ฮนั้ง น้าย กีง เฮญี้ยว ฒั้ว เจี๊ยน , โปว ฯฒฯ ม่าย เฌียน-โย่ว อ๊ะ . เยีย บั๋ว เม่ย บัว , เฒี้ยว อ๋อย เห่ว นิ่น เญย โปว บัว เฒว์ย เจี๊ยน หญั่น หฮนาง , นิ่น กั้น ฯฒฯ หฌุ่น เจี๊ยน ลุย-เมว์ย หลิ่ว เล์ย โปว บัว .
42012038	ไม้ กุ๊น วั้ว เต้า เฒี้ยว ด๊าม ม์วน ไฟ ด๊าม ม์วน เจี๋ย หฑวน ต้าย , สี ก๊อง ปวัด โปว บัว หธ่อ กีง เฮญี้ยว ฒั้ว เจี๊ยน เญย , วั้ว เต๋ย โปว ฯฒฯ ตุ๊ เฌียน-โย่ว อ๊ะ .
42012039	“ น้าย เม่ย บัว ฮิ้ว ตุ๊ เญย . สี ก๊อง เปย๊า-เฒี้ยว ฮิ้ว ตุ๊ จั๋น-หฒะ หาย นอม เฒี่ยง โห่ อ๋อย ต้าย , นิ่น ฯฒฯ ฒั้ว เจี๊ยน ไม้ ปุน จั๋น-หฒะ เปียะ เปย๊า .
42012040	เม่ย บัว หย่า อ๋อย หฒุ หลิ่ว เล์ย เหฒียง หฒั่นๆ ฒั้ว เจี๊ยน , เหว่ย หฒุ เม่ย บัว จั๋ง ไม้ หฒ่าย เญย เฒี่ยง โห่ เยีย , ป้าม เมี่ยน เญย ตอน , ฯฒฯ เถา อ๊ะ . ”
42012041	ปี​เต หน่าย ก๋า , “ เฒี้ยว อ้า ! น้าย ติ้ว หว่า-เป๊ย ก๊อง ปุน เยีย บัว ไฟ ก๊อง ปุน หฒวัง เมี่ยน ? ”
42012042	เฒี้ยว เตา , “ หาย เต้า โหฒว เฮญี้ยว หฒีง , ธง-เม่ง เญย โปว , ต้ง เปย๊า-เฒี้ยว อ๋อย พ้าย โก๋ว นิ่น เญย เปย๊า หย่า หฒิว เฒี่ยง โห่ เฒาะ หอบ หฒุ ตุ๊ เญย ป่วน หญั่น ฮบ ปุน โปว บัว ?
42012043	เฒี้ยว หฑวน ต้าย ปวัด น้าย เต้า โปว โหฒว ตุ๊ หฒีง , โปว ฯฒฯ เฌียน-โย่ว อ๊ะ .
42012044	เยีย บั๋ว เฒียน เม่ย บัว , เฒี้ยว อ๋อย ปุน น้าย เต้า โปว โก๋ว เหฑ่ง นิ่น เญย เหยียด ฒู้ง จา-ตี้ง .
42012045	มป่า สี ก๊อง วั้ว เต้า โปว เยียม เฮญี้ยว ฮนั้ม , ‘ อา , เยีย เญย เฒี้ยว ไม้ แก้ง หฑวน เซี้ยบ , ’ นิ่น ฯฒฯ ต์ง ซิน เบ๊าะ มจั่ง โปว มเซียะ โปว หย่า หญั่น เป๊ว ฮบ ฆวิน .
42012046	โปว จั๋ง ไม้ หฒ่าย เญย ฮนอย , จั๋ง ไม้ หฒ่าย เญย เฒี่ยง โห่ , นิ่น เญย เฒี้ยว ฯฒฯ หฑวน ต้าย อ๊ะ . เฒี้ยว อ๋อย ตี่ง นิ่น เญย ฒุ์ย เฮนี้ย เญย . หย่า หฒุ่น นิ่น มี่ง เหธา ไม้ เสียน เญย เมี่ยน เยียม .
42012047	“ หาย เต้า โปว ฮิ้ว ตุ๊ นิ่น เญย เฒี้ยว อ๋อย นิ่น ฮนั้ง หาย นอ โหฒว , นิ่น หย่า ไม้ หลิ่ว เล์ย หย่า ไม้ เอย เจี๊ยน โหฒว , วั้ว เต้า หฒุ เบ๊าะ เก้า ธั้ม .
42012048	หาย เต้า โปว ไม้ ฮิ้ว ตุ๊ เฒี้ยว อ๋อย นิ่น ฮนั้ง หาย นอ โหฒว , นิ่น โหฒว ลิ์ว เญย สี่ หอบ หฒุ เบ๊าะ เญย มป่า หฒุ เบ๊าะ โหฒะ . หาย เต้า ตุ๊ ธั้ม , วั้ว เต้า อ๋อย หฒุ ธ้วด ธั้ม . จิว ปุน หาย เต้า ฒิบ ธั้ม , วั้ว เต้า อ๋อย หฒุ ธ้วด เก้า ธั้ม . ”
42012049	“ เยีย ต้าย เหว่ย อ๋อย ปุน โต์ว เหฒียะ ป้าม เกน . เฝย ตุ๊ อี้ หฒั่น เหฒียะ เจี๊ยน อ๊ะ ไม้ เฒย !
42012050	มป่า เยีย เฝย-หญู่ง ฒู้ง อ๋อย หฒุ เสี่ยว โค้ว ด่าง . ไม้ แก้ง เจี๋ย วั้ว เต๋ย เสี่ยว โค้ว เญย ฮนอย เยีย ไฮ์ เฮญี้ยว ไม้ เฮ่น เหยียด เต๋ย .
42012051	เม่ย บัว ฮนั้ม เยีย ต้าย ปุน ป้าม เกน ถาย-แป้ง ไฟ ? ไม้ เฒ์ย . เยีย บั๋ว เม่ย บัว , เยีย ต้าย โหฒว ปุน เมี่ยน ปุน ฆอย .
42012052	เยียม น้าย มี่ง , เหยียด ป่วน เมี่ยน ม่าย ปยา ล่าน มป่า อ๋อย หฒุ ปุน ฆอย . ปัว ล่าน เหธา อี ล่าน ปุน ฆอย . อี ล่าน เหธา ปัว ล่าน ปุน ฆอย .
42012053	เตีย เหธา ตอน , ตอน เหธา เตีย หย่า ปุน ฆอย . มา เหธา เซียะ , เซียะ เหธา มา ปุน ฆอย . มา-ปั่ว เหธา บวั์ง , บวั์ง เหธา มา-ปั่ว หย่า ปุน ฆอย . ”
42012054	เย​ซู หย่า ก๊อง บั๋ว หฒวัง เมี่ยน , “ เม่ย บัว ปวัด ไฟ ปูง แหมง ฝาว ต๊อ บ๋วน เม่ย บัว ฯฒฯ ก๊อง , ‘ อ๋อย ตุ้ย บยู่ง อ๊ะ , ’ หย่า หฒะเก้ง ฮนั้ง หน่าย .
42012055	เม่ย บัว ไฮ์ หฑยาว เยียม น่าม ปูง แหมง ป่วน ต้าย , เม่ย บัว ก๊อง , ‘ อ๋อย ยัวะ อ๊ะ , ’ หย่า หฒะเก้ง ยัวะ .
42012056	เป้ย หฒะ เฮญี้ยว ฌ้วด เญย เมี่ยน อ้า ! เม่ย บัว ไฮ่ สัม ลู่ง สัม เดา เญย เซ้ด เฒ้ย . เหว่ย หาย ติ่ว สัม ไม้ ธ้วด อี้ จ๋า เญย สี่ ?
42012057	“ เม่ย บัว กั้น เหว่ย หาย ติ่ว ไม้ ไฮ่ ตี่ง หาย หญู่ง เซ หอบ ไฟ ไม้ หอบ ?
42012058	สี ก๊อง ม่าย เต้า เมี่ยน โก๋ เม่ย , อ๋อย ต้อ เม่ย มี่ง เบ่น สี่ เมี่ยน วั้ว , เยียม ด๊าม-เจ๊า เม่ย อ๋อย หฒุ เหธา นิ่น ก๊อง ซูง . ไม้ เฒย นอ , นิ่น อ๋อย ทอ เม่ย มี่ง เซี้ยม ฒุ์ย เจียน วั้ว . เซี้ยม ฒุ์ย เจียน อ๋อย เฒาะ เม่ย จิว ปุน ฮู่ง แปง . ฮู่ง แปง ฯฒฯ ต้อ เม่ย มี่ง หววน เจี๊ยน โล่ .
42012059	เยีย บั๋ว เม่ย บัว , เม่ย อ๋อย หฒุ หววน เจี๊ยน โล่ เถา ฝุน ซูง เหฑ่ง , ไม้ ธา เหยียด นอม ต้ง ฒิ่น เญย แฒะ หธีง ต้าย ตุ๊ ธ้วด . ”
42013001	วั้ว หฒั่น ม่าย เต๋ย เยียม วั้ว เญย เมี่ยน ก๊อง บั๋ว เย​ซู ม่าย เต๋ย กา​ลิ​ลี เมี่ยน ไต๋ แซง-คู้ เหฒี่ย ปุน ทิน-ฮู่ง วั้ว หฒั่น , หฒุ ปี​ล้าด ไต๋ นิ่น บัว . ฑย้าม ธ้วด ต้าย หฒอบ หฒุ วั้ว เต๋ย แซง-คู้ เญย ฑย้าม .
42013002	เย​ซู เตา นิ่น บัว , “ น้าย เต๋ย กา​ลิ​ลี เมี่ยน ฮนั้ง น้าย นอ หฒุ ไต๋ , เม่ย บัว หล่าย นิ่น บัว เญย ฒุ์ย เก้า โฮล กา​ลิ​ลี เญย วั้ว เต๋ย หฒวัง เมี่ยน เญย ฒุ์ย ไฟ ?
42013003	ไม้ เฒ์ย เหลาะ . เยีย บั๋ว เม่ย บัว , สี ก๊อง เม่ย บัว ไม้ ก๊อย เฮญี้ยว กวั่ง ฒุ์ย , เม่ย บัว หย่า ฟี่ ฮนั้ง เญย อ๋อย หฒุ เหมียด .
42013004	เหธา สี​โล​อัม ฟั่น ท้าบ บาง , ดั๊บ ไต่ วั้ว เต๋ย เหฒียบ เป๊ด ล่าน นี ? เม่ย บัว หล่าย นิ่น บัว ต่อง เก้า โด เย​ลู​ซา​เลม ฒี่ง เญย หฒวัง เมี่ยน ไฟ ?
42013005	ฒู้ง ไม้ เฒ์ย . เยีย บั๋ว เม่ย บัว , สี ก๊อง เม่ย บัว ไม้ ก๊อย เฮญี้ยว กวั่ง ฒุ์ย , เม่ย บัว หย่า ฮนั้ง นิ่น บัว นอ , อ๋อย หฒุ ไต่ . ”
42013006	เย​ซู ก๊อง น้าย ติ้ว หว่า-เป๊ย ปุน นิ่น บัว หมวัง . “ ม่าย ล่าน เมี่ยน ม่าย ฒู่ง ง่ง หญอ เดี๋ยง เยียม นิ่น เญย อะหงุ่น หฮวีง . นิ่น มี่ง เถา วั้ว ล์อ เปี๊ยว หย่า ล์อ ไม้ ตุ๊ เหยียด นอม .
42013007	นิ่น ฯฒฯ บั๋ว เถง นิ่น โก๋ว หฮวีง เญย เมี่ยน , ‘ หมั่ง ก๋า ! ตุ๊ ปัว หฮญัง เยีย ต้าย ล์อ น้าย ฒู่ง ง่ง หญอ เดี๋ยง เญย เปี๊ยว หย่า ไม้ ตุ๊ เหยียด นอม . กุ๊น ก๋อย กวั่ง อ๊ะ . ขูง เยียม น้าย ท้อง เดา ฮนั้ง . ’
42013008	โก๋ว หฮวีง เญย เมี่ยน ก๊อง , ‘ ต้ม ก๋อ อ้า ! โท้ เม่ย แอ๋ง เลี่ยว หฮญัง . เยีย อ๋อย เว้ด เนีย ยวัง เจี๊ยน กอน , อัน เจี๊ยน ป๋วน .
42013009	ตะเหญ่ย หฮญัง เฒี่ยง เปี๊ยว นอ , หลง อ๊ะ . ไม้ เฒี่ยง นอ , กุ๊น ก๋อย กวั่ง อ๊ะ . ’ ”
42013010	ม่าย นอม ตี้ง กง ฮนอย , เย​ซู เยียม นอม หวุ่ย ต้อง หฌาว เมี่ยน .
42013011	เยียม วั้ว ม่าย เต้า มเซียะ ตอน ม่าย เมี้ยน เยียม นิ่น เญย ซิน ปุน นิ่น ปุ๊ด เหฒียบ เป๊ด หฮญัง แป่ง , มัวะ นิ่น เญย จ๊าย จุ๊ด มี่ง , โซ้ว ไม้ หฒะ .
42013012	เย​ซู ปวัด ฯฒฯ เห่ว นิ่น ต้าย ฟัด เต๋ย บั๋ว นิ่น , “ ญาม อ่า , เม่ย เญย แป่ง หลง ตั๋ง กอน อ๊ะ . ”
42013013	เย​ซู ต้อ ปั์ว มาน เจี๊ยน นิ่น , นิ่น ฯฒฯ เลี่ยม เฒ่ย โซ้ว หฒะ ต้าย หย่า เธง ทิน-ฮู่ง .
42013014	โก๋ว หวุ่ย ต้อง วั้ว เต้า เมี่ยน โก๋ ปวัด เย​ซู หล่ง ตี้ง กง ฮนอย หฒ่อ แป่ง , ไม้ หอบ นิ่น เญย เฮญี้ยว เหยียด เต๋ย . นิ่น ฯฒฯ บั๋ว หฒวัง เมี่ยน , “ ม่าย จุ๊ ฮนอย โหฒว กง นีอา . เม่ย บัว หล่ง น้าย เต๋ย จุ๊ ฮนอย หฒ่อ แป่ง ม่าะ ! ไม้ ตู๋ง หล่ง ตี้ง กง ฮนอย ต้าย หฒ่อ ซา . ”
42013015	เฒี้ยว เตา นิ่น , “ เม่ย บัว เป้ย หฒะ เฮญี้ยว ฌ้วด เญย เมี่ยน อ้า ! ตี้ง กง ฮนอย เม่ย บัว หาย เต้า หย่า ปู๋ง ง่ง ปู๋ง ล่อ ธ้วด ล่าน , เคน มี่ง ฮบ ววม ไม้ เฒ์ย ?
42013016	น้าย เต้า อับ​ลา​ฮัม เญย เฒ้ย-ฟุน หฒุ ซา​ตาน โด้ เจี๊ยน ตุ๊ เหฒียบ เป๊ด หฮญัง . หล่ง ตี้ง กง ฮนอย ไจ๊ ดุ๊ด , ปู๋ง นิ่น ธ้วด ไม้ หอบ ไฟ ? ”
42013017	เย​ซู ฮนั้ง น้าย นอ เตา , เหธา นิ่น โหฒว วิน-วั้ง วั้ว เต๋ย ฯฒฯ ไฮ์ ไญ้ ไห่ . มป่า หฒวัง เมี่ยน อะเฮน้ย ไห่ เย​ซู โหฒว เญย เหยียด ฒู้ง บัวะ ฮ่อง ไห่ เญย สี่ .
42013018	เย​ซู หน่าย ก๋า , “ ทิน-ฮู่ง โหฒว เฒี้ยว กุ๊น เมี่ยน ฮนั้ง หาย นอ ? เยีย อ๋อย หฒุ ต้อ หาย หญู่ง ต้าย เป๊ย ?
42013019	อ๋อย หฒุ เป๊ย นอม ไล-จ๋าย ญิม . ม่าย ล่าน เมี่ยน ต้อ มี่ง หฒวัง นิ่น เญย หฮวีง . ญิม ธ้วด , โฮล ต้าย เป๋น เหยียด ฒู่ง เดี๋ยง , เหนาะ หย่า โหฒว เล์า เยียม นิ่น เญย ฆว่า . ”
42013020	เย​ซู แอ๋ง หน่าย ก๋า , “ อ๋อย หฒุ หล่ง หาย หญู่ง เป๊ย ทิน-ฮู่ง โหฒว เฒี้ยว กุ๊น เมี่ยน ?
42013021	เซ ฮนั้ง ปี๊ง นอ . ม่าย เต้า มเซียะ ตอน เฒาะ เต๋ย ปี๊ง โช้ว ปัว ท้ง บ๊วน . น้าย เต๋ย บ๊วน ฯฒฯ ปุ๊ด เหฑ่ง หมี่ อ๊ะ . ”
42013022	เย​ซู มี่ง เย​ลู​ซา​เลม ฒี่ง . มี่ง วั้ว หฒั่น นิ่น เฒว่ย มู้ง เฒว่ย ล์าง หฌาว เมี่ยน .
42013023	ม่าย ล่าน เมี่ยน หน่าย ก๋า , “ ฟิน-แซง อ้า ! ตุ๊ เหฌียว เญย เมี่ยน โหฒะ เญย ไฟ ? ” เย​ซู บั๋ว นิ่น บัว ,
42013024	“ อ๋อย หฒุ เบ๋ง เจี๊ยน เปียะ เหบ เญย แก้ง . เยีย บั๋ว เม่ย บัว , ม่าย เมี่ยน ธั้ม เญย อ๋อย เปียะ หย่า เปียะ ไม้ ตุ๊ .
42013025	เปย๊า-เฒี้ยว เจี์ย ซิน มี่ง กวน เจี๊ยน แก้ง , เม่ย บัว อ๋อย หฒุ เยียม กะเหญี่ย เห่ว , ‘ ต้ม ก๋อ อ้า ! โท้ คอย แก้ง ปุน เยีย บัว เปียะ ม่าะ ! ’ “ มป่า นิ่น อ๋อย เตา , ‘ เยีย ไม้ ฮิ้ว ตุ๊ เม่ย บัว เยียม หาย ต้าย . ’
42013026	“ เม่ย บัว ฯฒฯ เตา , ‘ เยีย บัว เหธา เม่ย จวั่ง หญั่น , จวั่ง ฮบ เจี๋ย . เม่ย หย่า เยียม เยีย บัว เญย จาย-ห่อง หฌาว เจี๋ย เญย . ’
42013027	“ มป่า นิ่น แอ๋ง ก๊อง , ‘ เยีย บั๋ว เม่ย บัว , เยีย ไม้ ฮิ้ว ตุ๊ เม่ย บัว หย่า ไม้ ฮิ้ว ตุ๊ เม่ย บัว เยียม หาย ต้าย . เมี่ยน หว่าย เมี่ยน อ้า ! เปย๋า ฆอย ม่าะ ! ’
42013028	“ วั้ว หฒั่น เม่ย บัว ตุ๊ ปวัด อับ​ลา​ฮัม , อี​สัก , ยา​โค้บ เหธา เหยียด ฒู้ง โต่ว หว่า เมี่ยน เยียม ทิน-ฮู่ง เญย กั๊วะ , มป่า เม่ย บัว กั้น หฒุ หฒุ่น กวั่ง เยียม กะเหญี่ย ปู๋ง-ซีง ปู๋ง-เฉีย เญย เญี้ยม , หงาด เจี๊ยน ญ่า เตี๊ย .
42013029	เมี่ยน อ๋อย เยียม ตง น่าม ไฟ ป๊ะ ปูง ต้าย เยียม ทิน-ฮู่ง เญย กั๊วะ จวั่ง เตี้ย หญั่น หฮนาง .
42013030	วั้ว หฒั่น เยียม ฆะฮ้า ม่าย เต๋ย ตุ๊ เยียม วั้ว ด่าง , เยียม วั้ว ด่าง ม่าย เต๋ย ฒู้ง อ๋อย หฒุ เยียม ฆะฮ้า . ”
42013031	วั้ว หฒั่น ม่าย เต๋ย ฟา​ลิ​สี เมี่ยน ต้าย บั๋ว เย​ซู , “ เม่ย อ๋อย หฒุ ซิ้ม ฆอย มี่ง กั้น นอม ต๋อง อ๊ะ . เฮ​โล้ด ฮู่ง อ๋อย ไต๋ เม่ย . ”
42013032	เย​ซู เตา , “ มี่ง บั๋ว วั้ว เต้า เฮยี่ย จู๊ , อี้ ฮนอย เหธา ฌัง ฮนอย เยีย หฒุ่น เมี้ยน ธ้วด หย่า หฒ่อ แป่ง . ฮนาง ฮนอย โหฒว เหฒียง เยีย เญย กง อ๊ะ .
42013033	มป่า ฮนั้ง หาย เยีย อี้ ฮนอย , ฌัง ฮนอย , ฮนาง ฮนอย อ๋อย หฒุ กัน เจี๊ยน เจ๊า มี่ง อ๊ะ , เหว่ย หฒุ หาย เต้า โต่ว หว่า เมี่ยน ไม้ หอบ หฒุ เยียม เย​ลู​ซา​เลม ฒี่ง กะเหญี่ย แหมง เญย ต๋อง หฒุ ไต๋ .
42013034	“ เย​ลู​ซา​เลม ฒี่ง อ้า ! เย​ลู​ซา​เลม ฒี่ง ! เม่ย ไต๋ โต่ว หว่า เมี่ยน หย่า เฒาะ หละเปย๊ย ฒง ไต่ ทิน-ฮู่ง พ้าย มี่ง เม่ย หน่าย เญย เมี่ยน . บัวะ เหฒีย หฑุ่น เยีย อ๋อย ฮล้อ ฒุ้น เม่ย เญย เมี่ยน ฮนั้ง ไจ-เญ์ย ปั่ว ตอน เยียม ด๊าด-เดี๊ย นอ . มป่า เม่ย ไม้ คั้ง ปุน เยีย โหฒว .
42013035	หมั่ง ม่าะ ! เม่ย เญย เปย๊า ฒู้ง หฒุ กวั่ง เป๋น เปย๊า-ฮวาง . เยีย บั๋ว เม่ย บัว , เยียม น้าย มี่ง เม่ย บัว ไม้ ตุ๊ ปวัด เยีย . ฒั้ว เม่ย บัว ก๊อง , ‘ โท้ ทิน-ฮู่ง เหธย ฟุ เต๊ง เฒี้ยว เญย บั๋ว ต้าย วั้ว เต้า ’
42014001	ม่าย นอม ตี้ง กง ฮนอย , เย​ซู มี่ง เต้า โหฒว โฮล เญย ฟา​ลิ​สี เมี่ยน เญย เปย๊า หญั่น หฮนาง . เมี่ยน หย่า หลงๆ เญย หมั่ง เจี๊ยน นิ่น .
42014002	ม่าย เต้า เมี่ยน ปุ๊ด แป่ง-โฟ่ว ต้าย ล์อ เย​ซู .
42014003	เย​ซู หน่าย ก๋า ฟา​ลิ​สี เมี่ยน เหธา หฌาว เล์ย เญย ฟิน-แซง , “ หล่ง ตี้ง กง ฮนอย หฒ่อ แป่ง , ต่อง บัว เญย เล์ย ไฟ ไม้ ต่อง ? ”
42014004	มป่า นิ่น บัว ไม้ โค โล . เย​ซู ฯฒฯ หฒ่อ หลง วั้ว เต้า เมี่ยน , บั๋ว นิ่น มี่ง อ๊ะ .
42014005	เย​ซู หน่าย ก๋า นิ่น บัว , “ สี ก๊อง ตี้ง กง ฮนอย เม่ย บัว หาย เต้า ม่าย เต้า ล่อ ไฟ ม่าย เต้า ง่ง ธะ-โป่ว ด๊อด ค้วด , เม่ย บัว ไม้ เฒ์ย เลี่ยม เฒ่ย มี่ง เฒาะ ธ้วด ไฟ ? ”
42014006	มป่า ไม้ ม่าย หาย เต้า ม่าย หว่า เตา .
42014007	เย​ซู ปวัด ธี้ง ต้าย เญย แคะ เมี่ยน ขูง กิ๊น เฒว์ย เจี๋ย แหมง ปูง เตี้ย , นิ่น ฯฒฯ ก๊อง น้าย ติ้ว หว่า-เป๊ย ปุน นิ่น บัว หมวัง .
42014008	นิ่น ก๊อง , “ เมี่ยน ธี้ง เม่ย มี่ง ธีง-จา-ยิ่น ไม้ ตู๋ง มี่ง เฒว์ย เตี้ย กอน . เหฑีย เปย๊า-เฒี้ยว ธี้ง ต้าย เญย แคะ ม่าย เต้า เก้า โฮล เม่ย มเปย .
42014009	เปย๊า-เฒี้ยว ธี้ง เม่ย บัว อี ล่าน ต้าย นิ่น ฯฒฯ อ๋อย หฒุ ต้าย บั๋ว เม่ย , ‘ อ๋อย หฒุ ซิ้ม ฆอย ปุน น้าย ล่าน เมี่ยน เฒว์ย น้าย . ’ เม่ย ฯฒฯ ไญ้ ไห่ อ๊ะ . อ๋อย หฒุ ซุ้ย มี่ง เฒว์ย เดี๊ย แหมง ปูง .
42014010	เปียะ ยิ่น วั้ว หฒั่น , เม่ย อ๋อย หฒุ เฒว์ย เดี๊ย แหมง ปูง . ฮนั้ง หน่าย เปย๊า-เฒี้ยว อ๋อย บั๋ว เม่ย , ‘ ก๋อ อ่า , ฝาว เจี๋ย แหมง ปูง เฒว์ย โอ่ . ’ เหธา เม่ย โหฒว แคะ วั้ว เต๋ย ฯฒฯ ท่าย เม่ย อ๊ะ .
42014011	หาย เต้า ท่าย นิ่น กั้น โหฒว โฮล , วั้ว เต้า อ๋อย หฒุ โหฒว ไฝ . หาย เต้า เหญี่ยม กั้น โหฒว ไฝ , วั้ว เต้า อ๋อย ตุ๊ โหฒว โฮล . ”
42014012	เย​ซู บั๋ว ธี้ง นิ่น ต้าย วั้ว เต้า เปย๊า-เฒี้ยว , “ เม่ย หาย หฒั่น ธี้ง แคะ ต้าย หญั่น หฮนาง , ไม้ ตู๋ง ธี้ง เม่ย เญย โล์-แกง ต่อย , มั์ว-ต่อย , เธียน-เธะ ไฟ ล์าง หฒั่ง เญย ปุ๊ด-ฒ่อย เมี่ยน . มเหฑีย นิ่น บัว อ๋อย ธี้ง เม่ย มี่ง วิ่น เม่ย เญย เอน-ฒี่ง .
42014013	เม่ย เบ่น หฮนาง ธี้ง แคะ , อ๋อย หฒุ ธี้ง เมี่ยน จ่ม เมี่ยน , เหฒา ไบ , ปั์ว-เหฒา หว่าย เหธา มฒีง แม่ง มฒีง บั๊ว เญย เมี่ยน .
42014014	ฮนั้ง หน่าย เม่ย ฯฒฯ ตุ๊ เฌียน-โย่ว อ๊ะ . เหว่ย หฒุ นิ่น บัว ไม้ ไฮ่ วิ่น ปุน เม่ย . ฒั้ว คู้ เมี่ยน นั่ง ต้าย วั้ว ฮนอย , ทิน-ฮู่ง อ๋อย วิ่น ปุน เม่ย . ”
42014015	ม่าย ล่าน เมี่ยน เหธา เย​ซู จวั่ง เตี้ย หญั่น หฮนาง ไฮ์ น้าย เต๋ย หว่า นิ่น ฯฒฯ บั๋ว เย​ซู , “ หาย เต้า ตุ๊ เยียม ทิน-ฮู่ง เญย กั๊วะ หญั่น วั้ว นอม ยิ่น เญย หฮนาง , วั้ว เต้า ม่าย เฌียน-โย่ว อ๊ะ . ”
42014016	เย​ซู ก๊อง บั๋ว นิ่น , “ ม่าย ล่าน เมี่ยน เบ่น นอม ยิ่น โฮล เญย หย่า ธี้ง แคะ ธั้ม .
42014017	“ เถา หญั่น เญย เฒี่ยง โห่ , นิ่น เห่ว นิ่น เญย โปว มี่ง บั๋ว ธี้ง ลิ์ว เญย แคะ เมี่ยน , ‘ ต้าย อ๊ะ โอ่ . หญู่งๆ เบ่น เหฒียง อ๊ะ . ’
42014018	“ มป่า วั้ว เต๋ย เมี่ยน เหยียด ฒู้ง ขูง ก๊อง ถุย ฒี่ง หว่า . ตะเยี้ยด เต้า ก๊อง , ‘ เยีย ม์าย ฑง เด่ย , อ๋อย หฒุ มี่ง หมั่ง ตั้ง . เม่ย หฑวน มี่ง บั๋ว เม่ย เญย เฒี้ยว , เยีย ไม้ ตุ๊ มี่ง มป่า แล์ง ฒี่ง อ๊ะ . เบ่น ซูง หลง อ๊ะ . ’
42014019	“ แอ๋ง ม่าย เต้า ก๊อง , ‘ เยีย ม์าย ตุ๊ ปยา ต๋อย ง่ง อ๋อย หฒุ ต้อ มี่ง เสย หมั่ง ก๋า . เม่ย หฑวน มี่ง บั๋ว เม่ย เญย เฒี้ยว , เยีย ไม้ ตุ๊ มี่ง มป่า แล์ง ฒี่ง อ๊ะ . เบ่น ซูง หลง อ๊ะ . ’
42014020	“ แอ๋ง ม่าย เต้า ก๊อง , ‘ เยีย โธะ โหะ หล่ง เจี๊ยน เอ๊า , ไม้ ไฮ่ มี่ง อ๊ะ . ’
42014021	“ โปว หฑวน มี่ง เฒาะ น้าย เต๋ย เจ๊า-โหล่ว บั๋ว นิ่น เญย เฒี้ยว . เปย๊า-เฒี้ยว เฉีย เจี์ย ไห่ . นิ่น บั๋ว นิ่น เญย โปว , ‘ ก๊าน มี่ง มู้ง หฒั่ง ต้ม จาย ฟิ้ว-ห่อง ล์อ เมี่ยน จ่ม เมี่ยน , หว่าย ฝัง เญย , มฒีง แม่ง มฒีง บั๊ว เญย , เหธา เหฒา ไบ เญย เมี่ยน . ’
42014022	“ ไม้ เล่า วั้ว เต้า โปว หฑวน ต้าย ก๊อง , ‘ ต้ม ก๋อ อ่า , เยีย เอย เม่ย เญย หว่า โหฒว ลิ์ว อ๊ะ . มป่า หธ่อ ม่าย ต๋อง ขูง เญย . ’
42014023	“ เฒี้ยว แอ๋ง บั๋ว วั้ว เต้า โปว , ‘ อ๋อย หฒุ ธ้วด มี่ง เฒว่ย ต้ม เจ๊า ฟิ้ว-เจ๊า ล์อ เจี๊ยน มี่ง . ปวัด หาย เต้า อ๋อย หฒุ อ๊าบ เจี๊ยน นิ่น บัว ต้าย , ฯฒฯ ตุ๊ เมี่ยน ปวั๊ง เยีย เญย เปย๊า อ๊ะ .
42014024	เยีย บั๋ว เม่ย บัว , ต้ง เยีย ธี้ง ด่าง วั้ว เต๋ย เมี่ยน , ไม้ ม่าย เหยียด ล่าน ไฮ่ ตุ๊ เสย เยีย เญย ไล-หฮนาง เญย เหมวย . ’ ”
42014025	เมี่ยน ธั้ม เญย กัน เจี๊ยน เย​ซู มี่ง . เย​ซู ฯฒฯ ฮวิน หฑวน บั๋ว นิ่น บัว ,
42014026	“ หาย เต้า ต้าย ล์อ เยีย หย่า ไม้ ฮนั้ม เยีย เก้า ธั้ม ฮนั้ม นิ่น เญย เตี๋ย หม่า , นิ่น เญย เอ๊า เหธา ฝุเจว๊ย เหธา มั์ว-ต่อย , เลี่ยม นิ่น กั้น เญย แหม่ง , วั้ว เต้า ไม้ ไฮ่ โหฒว เยีย เญย ไซ-ก๋อ .
42014027	หาย เต้า ไม้ ดาม เจี๊ยน นิ่น กั้น เญย เหฒียบ หฑั่ง จ๋า กัน เจี๊ยน มี่ง , วั้ว เต้า หย่า โหฒว ไม้ ตุ๊ เยีย เญย ไซ-ก๋อ .
42014028	“ สี ก๊อง เม่ย บัว ม่าย เต้า อ๋อย ก๊ม นอม เปย๊า , นิ่น ไม้ เฒ์ย จา-ด่าง เฒว์ย เจี๊ยน ฝุน หมั่ง ก๋า ญ่าน เก๋า โหฒว ตุ๊ เหฒียง ไฟ ไม้ เหฒียง ?
42014029	นิ่น ไม้ ฝุน ด่าง นอ , โหฒว เกา เถา ด๊าม-เจ๊า ด๊าม-จูง ฯฒฯ กวั่ง เจี๊ยน . หาย เต้า ปวัด หย่า จั๊ด นิ่น .
42014030	นิ่น บัว อ๋อย ก๊อง , ‘ น้าย เต้า โล้ เจี์ย กอน ก๊ม หย่า ไม้ ม่าย ปั้น เหฒ่ย ก๊ม ไม้ เหฒียง . ’
42014031	“ ไฟ สี ก๊อง ม่าย เต้า ฮู่ง อ๋อย มี่ง เหธา กั้น เต้า ฮู่ง เบ๊าะ จ๋า , นิ่น ไม้ เฒ์ย อ๋อย เฒว์ย เจี๊ยน ฝุน หมั่ง ก๋า นิ่น เญย เหยียด หว่าน แปง ไฮ่ เบ๊าะ ตุ๊ วั้ว เต้า เญย อี หว่าน แปง ฮี่ง ไฟ ไม้ ฮี่ง ?
42014032	ฝุน ต้าย เบ๊าะ ไม้ ฮี่ง นอ , วั้ว เต๋ย อี หว่าน หธ่อ เยียม โก เญย , นิ่น อ๋อย หฒุ พ้าย เมี่ยน มี่ง ด่าง โท้ ก๊อง หอบ .
42014033	ฟี่ ฮนั้ง เญย , เม่ย บัว หาย เต้า ไม้ เซี้ย เจี๊ยน กวั่ง เม่ย ม่าย เญย เหยียด ฒู้ง , ไม้ ไฮ่ โหฒว ไม้ ตุ๊ เยีย เญย ไซ-ก๋อ .
42014034	“ เฑ้า เซ หลง เญย . มป่า สี ก๊อง เฑ้า เญย เหมวย ถุย ฒ้าม มี่ง , ฮนั้ง หาย นอ หน่อย ตุ๊ ฑ่าย ต้าย ?
42014035	โหฒว ป๋วน อัน เด่ย หย่า ไม้ ลั่ม หล่ง . โต๋ กวั่ง ง่ง ไฆ้ ดุย โหฒว ป๋วน หย่า ไม้ ตุ๊ . อ๋อย หฒุ กวั่ง ฮนั้ง . “ หาย เต้า ม่าย มน่อม อ๋อย หฒุ แปง มน่อม หมวัง หลง . ”
42015001	ม่าย หฑุ่น ม่าย เซียว โฑว-ฒิ่น เญย เมี่ยน เหธา เม่ง เต้า หว่าย เญย เมี่ยน ต้าย ฟัด เย​ซู , อ๋อย หมวัง นิ่น หฌาว เล์ย .
42015002	ฟา​ลิ​สี เมี่ยน เหธา หฌาว เล์ย เญย ฟิน-แซง ฯฒฯ งบ เย​ซู . นิ่น บัว ก๊อง , “ น้าย ล่าน เมี่ยน อะเฮน้ย ฒิบ หน่าย เต๋ย เม่ง เต้า หว่าย เญย เมี่ยน , หธ่อ แอ๋ง เหธา นิ่น บัว หญั่น หฮนาง . ”
42015003	เย​ซู ฯฒฯ ก๊อง น้าย ติ้ว หว่า-เป๊ย ปุน นิ่น บัว หมวัง .
42015004	“ สี ก๊อง เม่ย บัว หาย เต้า ม่าย เหยียด แป๊ะ เต้า ปะกี ยู่ง , ม่าย เต้า ตี๋ง ล่าย มี่ง , นิ่น ฮนั้ง หาย นอ โหฒว ? นิ่น ไม้ เฒ์ย กวั่ง เจี๊ยน วั้ว เต๋ย จั๊ว เหฒียบ จั๊ว เต้า เยียม วั้ว เมี้ย-เธี้ยง , มี่ง ล์อ เถา ปวัด ตี๋ง ล่าย วั้ว เต้า ไฟ ?
42015005	ล์อ ปวัด ต้าย นิ่น อะเฮน้ย ไห่ , ฯฒฯ เฒาะ ยู่ง ต๊าบ เจี๊ยน บะเต้า หฑวน .
42015006	“ เถา เปย๊า นิ่น เห่ว นิ่น เญย ก๋อ-โย์ว เหธา ล์าง หฒั่ง เมี่ยน ต้าย , บั๋ว นิ่น บัว , ‘ อ๋อย หฒุ ล่ม ฑ่อย เถง เยีย อะเฮน้ย . เหว่ย หฒุ เยีย เญย ปะกี ยู่ง , ตี๋ง ล่าย มี่ง วั้ว เต้า , เยีย ล์อ ปวัด ต้าย อ๊ะ . ’
42015007	“ เยีย บั๋ว เม่ย บัว , ฟี่ ฮนั้ง เญย . ม่าย ล่าน เมี่ยน ก๊อย เฮญี้ยว กวั่ง ฒุ์ย นอ , เยียม ทิน-ต้อง วั้ว เต๋ย อะเฮน้ย ไห่ , ฒู้ง เก้า อะเฮน้ย ม่าย จั๊ว เหฒียบ จั๊ว ล่าน คู้ เมี่ยน ไม้ เฉียม หฒุ ก๊อย เฮญี้ยว กวั่ง ฒุ์ย .
42015008	“ ไฟ สี ก๊อง ม่าย เต้า มเซียะ ตอน ม่าย เหฒียบ นอม ฒิ่น , ตี๋ง ล่าย เหยียด นอม , นิ่น ฮนั้ง หาย นอ โหฒว ? นิ่น ไม้ เฒ์ย เตี๊ยม ตัง ต้าย หฒิว เจี๊ยน , พ้วด นิ่น เญย เปย๊า หลงๆ เญย ล์อ นอมๆ ต๋อง , ล์อ เถา ปวัด ไฟ ?
42015009	ล์อ ปวัด ต้าย , นิ่น ฯฒฯ เห่ว เมี่ยน มั์ว-ต่อย เหธา ล์าง หฒั่ง เมี่ยน ต้าย , ก๊อง บั๋ว นิ่น บัว , ‘ ล่ม ฑ่อย เถง เยีย อะเฮน้ย โอ่ . เหว่ย หฒุ เยีย เญย ฒิ่น , ตี๋ง ล่าย วั้ว นอม , เยีย ล์อ ปวัด ต้าย อ๊ะ . ’
42015010	“ เยีย บั๋ว เม่ย บัว , สี ก๊อง ม่าย เต้า ฒุ์ย-เมี่ยน ก๊อย เฮญี้ยว กวั่ง ฒุ์ย , ทิน-ฮู่ง เญย ฟิน-เมี่ยน ฟี่ ฮนั้ง เญย อะเฮน้ย ไห่ อ๊ะ . ”
42015011	เย​ซู แอ๋ง ก๊อง , “ ม่าย ล่าน เมี่ยน ม่าย อี เต้า ตอน .
42015012	ตอน-ไฝ ก๊อง บั๋ว นิ่น เญย เตีย , ‘ อา เตีย อ้า ! เตีย พ้าย ปุน เยีย เญย ป่วน จา-ตี้ง โท้ อี้ หฒั่น ปุน เยีย โอ่ . ’ นิ่น เญย เตีย ฯฒฯ เฒาะ นิ่น เญย จา-ตี้ง กะน้าย ต้าย ปุน ฆอย นิ่น บัว อี มั์ว หมี่ อ๊ะ .
42015013	“ ฆะฮ้า อี เหฒีย ฮนอย ฮนั้ง , ตอน-ไฝ ฯฒฯ เฒาะ นิ่น เญย ป่วน หม่าย เป๋น ญ่าน ต้าย กั๊บ ฒุ้น ต้อ เจี๊ยน ธ้วด เต่ย-ปูง โกๆ เญย มี่ง . เถา นอม เต่ย-ปูง , นิ่น เยียม วั้ว หละไกว้ หฒาว เหฑ่ง นิ่น เญย ญ่าน .
42015014	หฒาว เหฑ่ง ญ่าน วั้ว หฒั่น หย่า ต๋อย เจี๊ยน นิ่น เยียม วั้ว นอม เต่ย-ปูง ปวั้ง หฒุ ต้ม ฮวาง ต้ม หง่อ . นิ่น เญย ญ่าน หย่า ตั๋ง เหฑ่ง หมี่ อ๊ะ .
42015015	นิ่น ฯฒฯ กัน เต้า วั้ว นอม เต่ย-ปูง เญย เมี่ยน โหฒว กง . วั้ว เต้า เมี่ยน พ้าย นิ่น มี่ง เด่ย โก๋ว ตู์ง .
42015016	“ โก๋ว เกา ตู์ง , ปวัด ตู์ง หญั่น ตบ คุ , นิ่น หฒะเก้ง อ๋อย หญั่น ไห่ อ๊ะ . มป่า ไม้ ม่าย หาย เต้า ปุน หาย หญู่ง นิ่น หญั่น .
42015017	“ โหฒว เกา , นิ่น ฮนั้ม-หฑวน . ‘ จั๋ง หฒุ เยีย เญย เตีย เญย โปว บัว . ลู่ง ต๋น นิ่น บัว หญั่น ลิ์ว ฮบ ลิ์ว , ฒู้ง หธ่อ ม่าย เหฒ่ง เญย . เยีย เยียม น้าย อ๋อย หฒุ หง่อ ไต่ .
42015018	เยีย อ๋อย หฑวน มี่ง บั๋ว เยีย เญย เตีย , “ อา เตีย อ้า ! เยีย หฒิ ฒุ์ย ทิน-ฮู่ง หย่า หฒิ ฒุ์ย เตีย .
42015019	ยั่ง น้าย เจี๋ย เยีย ไม้ ผุย เตีย เหญี่ยม เยีย โหฒว ตอน อ๊ะ . เยีย โท้ เม่ย ฝุน เยีย เซ ฮนั้ง เหยียด เต้า เม่ย เญย โปว นอ โอ่ . ” ’
42015020	นิ่น ฯฒฯ เจี์ย ซิน ธ้วด เจ๊า หฑวน นิ่น เญย เตีย วั้ว . “ หฑวน เกา , หธ่อ เล่ย โก เต๋ย เญย , นิ่น เญย เตีย ปวัด , เฒียะ ตุ๊ นิ่น เญย ตอน อ๊ะ . หฒะเก้ง ค้อ-เลี่ยน ไห่ ฯฒฯ ถิว มี่ง เถา , ชัม เจี๊ยน นิ่น เญย ตอน ฒม .
42015021	“ นิ่น เญย ตอน ก๊อง , ‘ อา เตีย อ้า ! เยีย หฒิ ฒุ์ย ทิน-ฮู่ง หย่า หฒิ ฒุ์ย เตีย . อี้ หฒั่น เยีย ฒู้ง ไม้ ผุย เตีย เหญี่ยม เยีย โหฒว ตอน อ๊ะ . ’
42015022	“ มป่า นิ่น เญย เตีย เห่ว นิ่น เญย โปว บัว , ‘ ฆ่ง มี่ง เฒาะ เหฑว่ย เจี๋ย วั้ว เต๋ย ลุย-ด๊าว ต้าย เถง นิ่น ฒุ เจี๊ยน . แอ๋ง เฒาะ ปั์ว-โด๊ะ-แฑง ต้าย เถง นิ่น ตั้ง เจี๊ยน . เฮ่ หย่า เฒาะ ต้าย เถง นิ่น ตาบ เจี๊ยน .
42015023	อ๋อย หฒุ แอ๋ง มี่ง เฒาะ จุ่น เจี๋ย วั้ว เต้า ง่ง ตอน ไต๋ ต้าย , เบ่น ต้าย หญั่น โห่ว นิ่น .
42015024	เหว่ย หฒุ เยีย น้าย เต้า ตอน ไต่ มี่ง แอ๋ง นั่ง ต้าย . ตี๋ง ล่าย มี่ง แอ๋ง ล์อ ปวัด ต้าย . ’ หฒวัง เมี่ยน ฯฒฯ เจี์ย กอน โห่ว นิ่น อ๊ะ .
42015025	“ วั้ว หฒั่น ตอน-โฮล เยียม วั้ว เด่ย . หฑวน เถา เปย๊า-เฮลน ไฮ์ ปย๊ม หฑัด , เบ๊าะ ล่อ , เบ๊าะ โฑ์ , หธัง เหย เญย เฉีย บุย .
42015026	นิ่น ฯฒฯ เห่ว เต้า โปว ต้าย หน่าย , ‘ วั้ว เปย๊า นิ่น บัว โหฒว หาย หญู่ง ? ’
42015027	โปว ก๊อง , ‘ เม่ย เญย โย์ว หฑวน ต้าย อ๊ะ . เม่ย เญย เตีย เห่ว เฒาะ จุ่น เจี๋ย วั้ว เต้า ง่ง ตอน ไต๋ ต้าย หญั่น โห่ว เม่ย เญย โย์ว , เหว่ย หฒุ เม่ย เญย เตีย ตุ๊ นิ่น เญย ตอน หฑวน ต้าย หลง เญย . ’
42015028	“ ตอน-โฮล เฉีย เจี์ย ไห่ ฯฒฯ ไม้ คั้ง เปียะ เปย๊า อ๊ะ . นิ่น เญย เตีย ฯฒฯ ธ้วด ต้าย ขวิน นิ่น เปียะ .
42015029	ตอน-โฮล ก๊อง , ‘ หมั่ง ก๋า ! เยีย ฮนั้ง โน่ว เก๊า นอ เถง เม่ย โหฒว กง เถา อี้ หฒั่น อ๊ะ . ไม้ ม่าย เหยียด หฑุ่น เยีย ไม้ หมวัง เม่ย เญย หว่า นีอา . เม่ย ปุน เจี๋ย หาย หญู่ง เยีย ? เลี่ยม เหยียด เต้า ยู่ง ตอน ฒู้ง ไม้ ปุน เจี๋ย เยีย เหว่ย เหธา เยีย เญย ก๋อ-โย์ว หญั่น โหฒว จอม เหยียด หฑุ่น นีอา .
42015030	เม่ย หน่าย เต้า ตอน แอ๊ะ , หละไกว้ ม์าย เซียะ เหฮยียน , เฒาะ เม่ย เญย จา-ตี้ง กะน้าย หฒาว ฌัง เหฑ่ง หฑวน ต้าย . เม่ย หธ่อ เซ แอ๋ง เฒาะ จุ่น เจี๋ย วั้ว เต้า ง่ง ตอน ไต๋ ต้าย โห่ว นิ่น ! ’
42015031	“ นิ่น เญย เตีย เตา , ‘ ตอน อ่า , เม่ย หาย หฒั่น หย่า เหธา เยีย เยียม . เยีย เญย เหยียด ฒู้ง กะน้าย เซ เม่ย เญย .
42015032	มป่า เยีย บัว อ๋อย หฒุ โหฒว จอม เฌียน-โย่ว เญย โห่ว , เหว่ย หฒุ เม่ย เญย น้าย เต้า โย์ว ไต่ มี่ง แอ๋ง นั่ง ต้าย , ตี๋ง ล่าย มี่ง แอ๋ง หฑวน ต้าย อ๊ะ . ’ ”
42016001	เย​ซู ก๊อง บั๋ว นิ่น เญย ไซ-ก๋อ , “ ม่าย เต้า ปุ๊ด-ฒ่อย เมี่ยน , เมี่ยน แอ๋ง ต้าย โก๋ นิ่น ก๊อง , นิ่น เญย กุ๊น กง เมี่ยน หละไกว้ หฒาว นิ่น เญย ฒิ่น ญ่าน .
42016002	นิ่น ฯฒฯ เห่ว นิ่น เญย กุ๊น กง เมี่ยน ต้าย หน่าย , ‘ เยีย ไฮ์ เมี่ยน ก๊อง เม่ย น้าย เต๋ย สี่ ฮนั้ง หาย นอ ? เฒาะ เหฑ่ง เม่ย กุ๊น กง เญย แฒะ-ตาน ต้าย ปุน เยีย หมั่ง ก๋า ม่าะ ! เยียม น้าย มี่ง เม่ย ไม้ ตุ๊ โหฒว เยีย เญย กุ๊น กง เมี่ยน อ๊ะ . ’
42016003	“ วั้ว เต้า กุ๊น กง เมี่ยน เยียม เฮญี้ยว ฮนั้ม , ‘ เยีย อ๋อย หฒุ ฮนั้ง หาย นอ โหฒว ? เยีย เญย เฒี้ยว ไม้ หล่ง เยีย โหฒว กง อ๊ะ . เยีย เว้ด เดา , โหย่ว ไม้ ม่าย ชะ . โท้ หญั่น , เยีย หย่า เตี๊ย ไม้ ตุ๊ ไญ้ .
42016004	อา , เยีย ฮิ้ว ตุ๊ หอบ หฒุ ฮนั้ง หาย นอ โหฒว . ฆะฮ้า น้าย หญู่ง กง เยีย ไม้ ตุ๊ โหฒว มป่า หธ่อ ไฮ่ ม่าย เต๋ย เมี่ยน ฒิบ เยีย เยียม นิ่น บัว เญย เปย๊า . ’
42016005	“ นิ่น ฯฒฯ เห่ว เฉียม นิ่น เญย เฒี้ยว เญย แฒะ วั้ว เต๋ย โหฒะ เต้า , โหฒะ เต้า เญย ต้าย . นิ่น หน่าย ก๋า ตะเยี้ยด เต้า , ‘ เม่ย เฉียม เยีย เญย เฒี้ยว เญย แฒะ บัวะ เหฒีย ? ’
42016006	“ วั้ว เต้า เตา , ‘ เฉียม เหยียด แป๊ะ ท้ง กะลั้น โย่ว . ’ “ กุ๊น กง เมี่ยน บั๋ว นิ่น , ‘ น้าย เม่ย เญย แฒะ-ตาน . ฆ่ง เฒว์ย เหฌี่ย เฟี้ย ฮม์ เหฒียบ ท้ง ฮนั้ง . ’
42016007	“ นิ่น แอ๋ง หน่าย ตะเหญ่ย เต้า , ‘ เม่ย นี ? เฉียม บัวะ เหฒีย ? ’ “ วั้ว เต้า เตา , ‘ เหยียด แป๊ะ บัวะ ธุ . ’ “ กุ๊น กง เมี่ยน ก๊อง , ‘ น้าย เม่ย เญย แฒะ-ตาน . เฟี้ย เป๊ด เหฒียบ บัวะ ฮนั้ง . ’
42016008	“ วั้ว เต้า ปุ๊ด-ฒ่อย เมี่ยน ฯฒฯ เธง เฮญี้ยว ไม้ หฒีง วั้ว เต้า กุ๊น กง เมี่ยน โหฒว ตุ๊ ไกว ไห่ . เหว่ย หฒุ เยียม น้าย ลู่ง เดี๊ย เญย เมี่ยน เหธา นิ่น บัว กั้น เญย วั้ว ต่อย เมี่ยน โหฒว เก้า ไกว เจี๋ย เยียม ฌัง ฒง วั้ว เจ๊า เมี่ยน . ”
42016009	เย​ซู แอ๋ง ก๊อง , “ เยีย บั๋ว เม่ย บัว , อ๋อย หฒุ หล่ง ป้าม เกน ไม้ แป้ง ฟิม เญย ฒิ่น ญ่าน ฒิว ก๋อ-โย์ว . เถา ฒิ่น ญ่าน เหฑ่ง หมี่ อ๊ะ , เม่ย บัว ฯฒฯ ตุ๊ ทิน-ฮู่ง ฒิบ มี่ง เยียม เหยียด ลิ์ว เญย เปย๊า .
42016010	“ หาย เต้า เยียม ไฝ-ฟิ้ว สี่ โหฒว ตุ๊ หฒีง , เยียม โฮล เญย สี่ หย่า โหฒว ตุ๊ หฒีง . สี ก๊อง ไฝ-ฟิ้ว สี่ โหฒว ไม้ หฒีง , โฮล เญย สี่ หย่า โหฒว ไม้ หฒีง อ๊ะ .
42016011	สี ก๊อง ป้าม เกน เญย ฒิ่น ญ่าน เม่ย บัว โก๋ว ไม้ หฒีง , หาย เต้า อ๋อย ปุน เม่ย บัว โก๋ว เฒียน ฒิ่น ฒ่อย ?
42016012	สี ก๊อง เม่ย บัว โก๋ว กั้น เต้า เญย กะน้าย ไม้ หฒีง , เม่ย บัว กั้น หอบ หฒุ ตุ๊ เญย กะน้าย , หาย เต้า อ๋อย ปุน เม่ย บัว ?
42016013	“ ไม้ ม่าย หาย เต้า ไฮ่ โหฒว ตุ๊ อี เต้า เฒี้ยว เญย โปว . ฮนั้ง หน่าย นิ่น อ๋อย ฑอง น้าย เต้า , อ๋อย ฮนั้ม วั้ว เต้า . ไม้ เฒย แอ๊ะ , นิ่น อ๋อย ท่าย น้าย เต้า , อ๋อย หมั่ง เผีย วั้ว เต้า . เม่ย บัว ไม้ ไฮ่ ต้ง ตั้ง โหฒว ทิน-ฮู่ง เญย โปว หย่า โหฒว ญ่าน เญย โปว . ”
42016014	ฟา​ลิ​สี เมี่ยน ฮนั้ม ญ่าน , นิ่น บัว ไฮ์ เย​ซู ก๊อง น้าย เต๋ย หว่า นิ่น บัว ฯฒฯ คู่ จั๊ด ไห่ เย​ซู อ๊ะ .
42016015	เย​ซู ฯฒฯ ก๊อง บั๋ว นิ่น บัว , “ เม่ย บัว โหฒว เญย สี่ ปุน เมี่ยน หล่าย เม่ย บัว โหฒว ตุ๊ หอบ , มป่า ทิน-ฮู่ง ฮิ้ว ตุ๊ เม่ย บัว เญย เฮญี้ยว . เหว่ย หฒุ ป้าม เมี่ยน ฝุน จ๋าย เญย , เอย ทิน-ฮู่ง หมั่ง เซ ไม้ หฒี่ ฒิ่น .
42016016	“ โม​เซ เญย เล์ย เหธา ทิน-ฮู่ง เญย โต่ว หว่า เมี่ยน เฟี้ย ต้าย เญย โซว เมี่ยน ฒุ่น เจี๊ยน ต้าย เถา โย​ฮัน . เยียม หน่าย ต้าย , ฒุ่น ทิน-ฮู่ง เญย กั๊วะ เญย คู้ เฝียน . เมี่ยน หย่า ธ้าง เจี๊ยน เปียะ ทิน-ฮู่ง เญย กั๊วะ .
42016017	ลู่ง เหธา เดา เจี๋ย เหฑ่ง หธ่อ เก้า ฮู่ง เห่ เล์ย-หลัด ด๊อด เหยียด ติ๊ม เหยียด แหวะ หฑั่ง .
42016018	“ หาย เต้า เล่ย นิ่น เญย เอ๊า แอ๋ง มี่ง หล่ง เซียง-เอ๊า , นิ่น เซ เหฮยียน เอ๊า ฮนั้ง . หาย เต้า หล่ง เอ๊า-เล่ย โหฒว เอ๊า , วั้ว เต้า เซ ขูง เหฮยียน เอ๊า ฮนั้ง .
42016019	“ ม่าย เต้า ต้ม ปุ๊ด-ฒ่อย เมี่ยน ฒุ เธี่ยว ฒุ ตุ่น เญย ลุย-โหว ฮนั้ง . ฮนอยๆ หญั่น อ๊อ ฮบ ติ๊ว เฌียน-โย่ว ไห่ .
42016020	“ แอ๋ง ม่าย เต้า ด๊อด หน่าน เมี่ยน , บั๋ว เห่ว ลา​ซา​ลัด , ปุ๊ด ฟาง ปุ๊ด หลาย ปวั๊ง เหฑ่ง เหยียด ซิน . เมี่ยน หฒั่นๆ ต้อ นิ่น มี่ง เถา วั้ว เต้า ปุ๊ด-ฒ่อย เมี่ยน เญย แก้ง ด่าง
42016021	ฒั้ว หฮนาง-เฮม้ย-ด๊อด หญั่น . จู๊ หย่า ต้าย เบี่ย นิ่น เญย ฟาง .
42016022	“ โหฒว เกา , น้าย เต้า ด๊อด หน่าน เมี่ยน ไต่ หมี่ อ๊ะ . ฟิน-เมี่ยน ต้อ นิ่น มี่ง เหธา นิ่น เญย อง-ถาย-แงะ , อับ​ลา​ฮัม , เยียม . “ ปุ๊ด-ฒ่อย เมี่ยน หย่า ไต่ หมี่ อ๊ะ , ปย๊บ เจี๊ยน .
42016023	นิ่น มี่ง เยียม เยี่ยม เกน หฒุ เตี๊ย มุน เตี๊ย โค้ว . นิ่น ฯฒฯ เธา เฮมียน ปวัด อับ​ลา​ฮัม เยียม โก เญย , หย่า ปวัด ลา​ซา​ลัด เหธา อับ​ลา​ฮัม เยียม วั้ว .
42016024	นิ่น ฯฒฯ เห่ว อับ​ลา​ฮัม , ‘ อง อ้า ! โท้ ค้อ-เลี่ยน เยีย , บั๋ว ลา​ซา​ลัด ต้าย หล่ง ปั์ว-โด๊ะ โธะ ววม ต้าย เดี๊ยบ เยีย เญย เบียด ล่าง เต๋ย , เหว่ย หฒุ เยียม น้าย โต์ว ปั๊ว เจี๊ยน เยีย มุน ไห่ , โค้ว ไห่ . ’
42016025	“ อับ​ลา​ฮัม เตา นิ่น , ‘ ฟุน อ่า , เม่ย อ๋อย หฒุ จั๋ง เถา เม่ย เยียม เสย หฒั่ง วั้ว หฒั่น เม่ย หญู่งๆ หย่า ตุ๊ หลง ไห่ . ลา​ซา​ลัด หย่า ขูง ตุ๊ หว่าย เญย ฮนั้ง . อี้ หฒั่น ลา​ซา​ลัด ตุ๊ หลง , เฌียน-โย่ว ไห่ อ๊ะ . ต๋าว หฑวน เม่ย อี้ หฒั่น หฒุ เสี่ยว โค้ว .
42016026	หธ่อ แอ๋ง ม่าย หญู่ง . ม่าย ติ้ว ต้ม หฒวน หม่าน หฒูง โด แฆะ เจี๊ยน . หาย เต้า เยียม น้าย ปูง อ๋อย เจี๋ย เม่ย บัว วั้ว ปูง , เจี๋ย ไม้ ตุ๊ . หาย เต้า เยียม วั้ว ปูง อ๋อย เจี๋ย เยีย บัว น้าย ปูง หย่า เจี๋ย ไม้ ตุ๊ . ’
42016027	“ ปุ๊ด-ฒ่อย เมี่ยน แอ๋ง ก๊อง , ‘ อง อ่า , วั้ว หญู่ง โท้ เม่ย พ้าย ลา​ซา​ลัด มี่ง เถา เยีย เญย เตีย เญย เปย๊า .
42016028	เยีย หธ่อ ม่าย ปยา มั์ว-ตอน เยียม วั้ว . โท้ ปุน ลา​ซา​ลัด มี่ง ขวิน นิ่น บัว ไม้ ตู๋ง ต้าย น้าย เสี่ยว โค้ว เญย ต๋อง . ’
42016029	“ อับ​ลา​ฮัม เตา , ‘ นิ่น บัว ฒู้ง ม่าย โม​เซ เหธา ทิน-ฮู่ง เญย โต่ว หว่า เมี่ยน เญย โซว นีอา . เม่ย เญย มั์ว-ต่อย อ๋อย หฒุ หมวัง นิ่น บัว เญย หว่า . ’
42016030	“ ปุ๊ด-ฒ่อย เมี่ยน แอ๋ง เตา อับ​ลา​ฮัม , ‘ อง อ่า , บัวะ น้าย ไม้ เก๋า . สี ก๊อง ม่าย ล่าน เมี่ยน ไต่ มี่ง แอ๋ง นั่ง ต้าย มี่ง เถา เยีย เญย มั์ว-ต่อย วั้ว , มั์ว-ต่อย ฒู้ง อ๋อย ก๊อย เฮญี้ยว กวั่ง ฒุ์ย . ’
42016031	“ อับ​ลา​ฮัม ก๊อง , ‘ สี ก๊อง นิ่น บัว ไม้ หมวัง โม​เซ เหธา ทิน-ฮู่ง เญย โต่ว หว่า เมี่ยน เญย หว่า นอ , ไม้ กุ๊น ม่าย ล่าน เมี่ยน ไต่ มี่ง แอ๋ง นั่ง ต้าย , นิ่น บัว หย่า ไม้ หมวัง เหลาะ . ’ ”
42017001	เย​ซู ก๊อง บั๋ว ไซ-ก๋อ บัว , “ ดั๊ว เมี่ยน โหฒว ต่อง เญย สี่ ด่ง หาย ฒู้ง อ๋อย ม่าย . มป่า ดั๊ว เมี่ยน โหฒว ต่อง วั้ว เต้า อ๋อย หฒุ โค้ว อ๊ะ .
42017002	เฒาะ หม่อ ดิ๋ว เจี๊ยน นิ่น เญย จาง ปู๋ง เหฌี่ย ค้อย เก้า หลง ปุน นิ่น ดั๊ว เหยียด เต้า น้าย เต๋ย ฝุเจว๊ย-ไฝ ป์าม ฒุ์ย .
42017003	เม่ย บัว อ๋อย หฒุ ไฝ ฟิม . “ สี ก๊อง เม่ย เญย ก๋อ-โย์ว โหฒว ต่อง เม่ย , เม่ย อ๋อย หฒุ ขวิน นิ่น . นิ่น ก๊อย เฮญี้ยว กวั่ง ฒุ์ย นอ , อ๋อย หฒุ กวั่ง ปุน นิ่น .
42017004	ก๊อง ฮนั้ง นิ่น เหยียด ฮนอย ต่อง เม่ย เสี่ย หฑุ่น , โม์ว หฑุ่น ต้าย เหญี่ยม ก๊อง , ‘ เยีย แล์ง ต่อง อ๊ะ , ’ เม่ย ฒู้ง อ๋อย หฒุ กวั่ง ปุน นิ่น . ”
42017005	กง - โฒ่ บัว บั๋ว เฒี้ยว , “ โท้ ปุน เยีย บัว เสียน เก้า เฮ้น เต๋ย โอ่ . ”
42017006	เฒี้ยว เตา , “ สี ก๊อง เม่ย บัว ม่าย เสียน ฟิม ล่ม เหยียด นอม ไล-จ๋าย ญิม นอ , เม่ย บัว ไฮ่ บั๋ว น้าย ติ้ว แซง-ฟอง เดี๋ยง , ‘ เลี่ยม ฑู่ง แปง ธ้วด ซุ้ย มี่ง หฒวัง วั้ว ค้อย กะญั์ว ม่าะ ! ’ เดี๋ยง ฒู้ง อ๋อย หฒุ หมวัง เม่ย เญย หว่า .
42017007	“ สี ก๊อง เม่ย บัว หาย เต้า ม่าย เต้า โปว ธ้วด มี่ง ไล่ ลี่ง ไฟ ปู๋ง ปะกี ยู่ง . เยียม เด่ย หฑวน ต้าย เม่ย ฯฒฯ บั๋ว นิ่น , ‘ เม่ย กุ๊น เฒว์ย เจี๊ยน หญั่น หฮนาง อ๊ะ ’ ไฟ ?
42017008	ไม้ เฒ์ย เหลาะ . เม่ย ฒู้ง อ๋อย บั๋ว นิ่น , ‘ โฒ้ว หฒัวะ ไล-หฮนาง เบ่น ต้าย ปุน เยีย หญั่น , หย่า อ๋อย หฒุ เถง เยีย ติ้น ไล-หฮนาง . ฒั้ว เยีย หญั่น เป๊ว ฮบ เป๊ว เม่ย มต้าย ฆะฮ้า หญั่น . ’
42017009	โปว เอย เจี๊ยน เฒี้ยว พ้าย เญย หว่า โหฒว , เฒี้ยว อ๋อย หฒุ แล์ง ฒี่ง นิ่น ไฟ ?
42017010	เม่ย บัว หย่า ฟี่ ฮนั้ง เญย . เม่ย บัว โหฒว เหฒียง พ้าย ต้าย เญย กง อ๋อย หฒุ ก๊อง , ‘ เยีย บัว โหฒว โปว ฮนั้ง . น้าย เต๋ย กง มต้าย หอบ หฒุ เยีย บัว โหฒว . ’ ”
42017011	เย​ซู มี่ง เย​ลู​ซา​เลม ฒี่ง นิ่น ยั่ง สะ​มา​เลีย เต่ย เหธา กา​ลิ​ลี เต่ย เญย กั๊บ-จ๋าย มี่ง .
42017012	เปียะ นอม ล์าง วั้ว หฒั่น , ม่าย เหฒียบ เต้า ปุ๊ด ก้ม ฮู้ แป่ง เญย เมี่ยน ปวั้ง หฒุ เย​ซู . นิ่น บัว โซ้ว เจี๊ยน โก เต๋ย เญย
42017013	เห่ว , “ เย​ซู อ้า ! เฒี้ยว อ้า ! ค้อ-เลี่ยน เต๋ย เยีย บัว ม่าะ ! ”
42017014	เย​ซู ปวัด ฯฒฯ ก๊อง , “ มี่ง ปุน ไซ เมี่ยน ฒ่า หมั่ง เม่ย บัว เญย ซิน โอ่ . ” นิ่น บัว กัน เจี๊ยน เจ๊า มี่ง วั้ว หฒั่น , แป่ง ฯฒฯ หลง หมี่ อ๊ะ .
42017015	ม่าย เต้า ปวัด นิ่น กั้น หลง เหฑ่ง ฯฒฯ เลี่ยม เฒ่ย ต๋าว ฆาง หฑวน , หล่ง เฉีย โฮล เญย เธง เจี๊ยน ทิน-ฮู่ง ต้าย .
42017016	เถา เย​ซู วั้ว , นิ่น ฯฒฯ บ๊าบ เหฌี่ย เดา แล์ง ฒี่ง ไห่ เย​ซู . น้าย เต้า เมี่ยน เซ สะ​มา​เลีย จั๋น .
42017017	เย​ซู ก๊อง , “ ม่าย เหฒียบ เต้า หฒ่อ หลง เหฑ่ง ไม้ เฒ์ย ? วั้ว เต๋ย ดั้ว เต้า นี ?
42017018	ธ้วด ลิ์ว น้าย เต้า กั้น ฝีง เมี่ยน , ไม้ ม่าย หาย เต้า ต๋าว ฆาง ต้าย เธง ทิน-ฮู่ง ไฟ ? ”
42017019	เย​ซู แอ๋ง ก๊อง บั๋ว วั้ว ล่าน เมี่ยน , “ เจี์ย ซิน ต้าย หฑวน อ๊ะ โอ่ . เหว่ย เม่ย เสียน เขา เยีย , เม่ย เญย แป่ง หลง เหฑ่ง หมี่ อ๊ะ . ”
42017020	ม่าย เต๋ย ฟา​ลิ​สี เมี่ยน หน่าย ก๋า เย​ซู , “ ทิน-ฮู่ง เถา หาย หฒั่น หธีง ต้าย โหฒว เฒี้ยว กุ๊น เมี่ยน ? ” เย​ซู เตา , “ ทิน-ฮู่ง ต้าย โหฒว เฒี้ยว กุ๊น เมี่ยน ไม้ เฒ์ย มฒีง หมั่ง ตุ๊ ปวัด .
42017021	ไม้ ม่าย หาย เต้า ไฮ่ ก๊อง , ‘ หมั่ง ม่าะ ! เยียม น้าย ! ’ ไฟ ‘ หมั่ง ม่าะ ! เยียม วั้ว ! ’ เหว่ย หฒุ ทิน-ฮู่ง อี้ หฒั่น เยียม เม่ย บัว บุด๋ง โหฒว เฒี้ยว . ”
42017022	เย​ซู แอ๋ง บั๋ว นิ่น เญย ไซ-ก๋อ บัว , “ ฮนอย-เหญียะ อ๋อย เถา , เม่ย บัว อ๋อย ตุ๊ ปวัด เยีย , ป้าม เมี่ยน เญย ตอน , เญย เหยียด นอม ฮนอย , มป่า เม่ย บัว ไม้ ตุ๊ ปวัด .
42017023	เมี่ยน อ๋อย บั๋ว เม่ย บัว , ‘ หมั่ง ม่าะ ! เยียม วั้ว ! ’ ไฟ ‘ หมั่ง ม่าะ ! เยียม น้าย ! ’ มป่า ไม้ ตู๋ง ธ้วด มี่ง กัน นิ่น บัว .
42017024	เยีย , ป้าม เมี่ยน เญย ตอน , ต้าย วั้ว นอม ฮนอย อ๋อย ฮนั้ง ป์อง บะหลี่ง เยียม น้าย ปูง ลู่ง เถา วั้ว ปูง ลู่ง .
42017025	มป่า เยีย , ป้าม เมี่ยน เญย ตอน , อ๋อย หฒุ เสี่ยว เหฒีย หญู่ง โค้ว ด่าง , หย่า หฒุ อี้ จ๋า เญย เมี่ยน เฆ่ม .
42017026	“ โน​ยา เญย ลู่ง เดี๊ย ฮนั้ง หาย นอ , เยีย , ป้าม เมี่ยน เญย ตอน , ต้าย วั้ว เต๋ย ฮนอย หย่า ฮนั้ง วั้ว นอ .
42017027	โน​ยา เญย ลู่ง เดี๊ย , เมี่ยน หญั่น หย่า ฮบ , ปู๋ง เซียะ ก๊อง เอ๊า , โหฒว ธีง-จา , เถา โน​ยา เปียะ ฑั้ง วั้ว ฮนอย . เยียม ฑั้ง กะเหญี่ย เญย เหยียด ฒู้ง หฒุ บยู่ง-ซุ้ย-อิ๋ม เหยียม ไต่ เหฑ่ง .
42017028	“ โล้ด เญย ลู่ง เดี๊ย หย่า ฟี่ ฮนั้ง เญย . เมี่ยน หย่า หญั่น หย่า ฮบ , ม์าย หม่าย , หฒวัง กะน้าย , ก๊ม เปย๊า .
42017029	มป่า โล้ด ธ้วด โส​โดม ฒี่ง วั้ว ฮนอย , ม่าย โต์ว เหธา ฮู่ง เยียม วั้ว ลู่ง ด๊อด เหฌี่ย ต้าย ปั๊ว เหมียด เหฑ่ง นิ่น บัว เหยียด ฒู้ง .
42017030	เยีย , ป้าม เมี่ยน เญย ตอน , หิ่น ธ้วด วั้ว ฮนอย หย่า อ๋อย ฮนั้ง วั้ว นอ .
42017031	“ วั้ว ฮนอย หาย เต้า เยียม เปย๊า-ง่อ เหฌี่ย , เลี่ยม ไม้ ตู๋ง เปียะ เปย๊า เฒาะ เยียม เปย๊า เญย กะน้าย . หาย เต้า เยียม เด่ย หย่า ไม้ ตู๋ง หฑวน มี่ง เฒาะ หาย หญู่ง .
42017032	จั๋ง เจี๊ยน โล้ด เญย เอ๊า !
42017033	หาย เต้า ฮนั้ม เหฌียว กั้น เญย แหม่ง , วั้ว เต้า ฯฒฯ หฒุ กวั่ง แหม่ง . หาย เต้า หญุ่น กวั่ง นิ่น กั้น เญย แหม่ง , วั้ว เต้า ฯฒฯ ตุ๊ นิ่น เญย แหม่ง ธ้วด .
42017034	เยีย บั๋ว เม่ย บัว , ม่าย อี เต้า เมี่ยน จวั่ง โหธว เปว๋ย , อ๋อย ฒิบ เต้า มี่ง , กวั่ง เต้า เยียม วั้ว .
42017035	ม่าย อี เต้า มเซียะ ตอน หม่อ แหมะ , อ๋อย ฒิบ เต้า มี่ง , กวั่ง เต้า เยียม วั้ว .
42017036	ม่าย อี เต้า เมี่ยน เยียม เด่ย , อ๋อย ฒิบ เต้า มี่ง , กวั่ง เต้า เยียม วั้ว . ”
42017037	ไซ-ก๋อ บัว หน่าย ก๋า , “ ไซ-เตี๋ย อ้า ! น้าย เต๋ย สี่ อ๋อย หฒุ เยียม หาย ธ้วด ? ” เย​ซู เตา , “ กะน้าย-ไต่ เยียม หาย , ต้ม จ๊าง-ง่ง หย่า เยียม วั้ว . ”
42018001	เย​ซู แอ๋ง หล่ง น้าย ติ้ว หว่า-เป๊ย หฌาว นิ่น เญย ไซ-ก๋อ บัว อ๋อย หฒุ หฒั่นๆ เต๋า เก๋า , ไม้ ตู๋ง เฮญี้ยว หนัม .
42018002	นิ่น ก๊อง , “ ม่าย นอม มู้ง ม่าย เต้า เซี้ยม ฒุ์ย เจียน . นิ่น ไม้ กั้ม เหฑีย ทิน-ฮู่ง , หย่า ไม้ หมั่ง หาย เต้า เญย เฮมียน .
42018003	เยียม วั้ว นอม มู้ง ม่าย เต้า เอ๊า-กว๊า หฒั่นๆ ต้าย ล์อ วั้ว เต้า เซี้ยม ฒุ์ย เจียน ก๊อง , ‘ ม่าย เมี่ยน โก๋ เยีย , โท้ หล่ง แป้ง ฟิม เญย เล์ย เถง เยีย เบ่น ซูง . ’
42018004	“ โท้ เล่า ไห่ อ๊ะ , เซี้ยม ฒุ์ย เจียน หย่า ไม้ คั้ง เถง . โหฒว เกา , นิ่น เยียม เฮญี้ยว ฮนั้ม , ‘ เยีย ไม้ กั้ม เหฑีย ทิน-ฮู่ง หย่า ไม้ หมั่ง หาย เต้า เญย เฮมียน .
42018005	มป่า น้าย เต้า เอ๊า-กว๊า ปะหละ ต้าย เหธว-ฟ่าน เยีย ไห่ . ไม้ ไฮ่ ฝู่ง โหฒว , อ๋อย หฒุ เถง นิ่น แป้ง ฟิม เญย เบ่น . ไม้ เถง นอ , นิ่น ฯฒฯ หฒั่นๆ ต้าย หละเญ้า เยีย โค้ว ไห่ . ’ ”
42018006	เฒี้ยว แอ๋ง ก๊อง , “ หมวัง ก๋า , น้าย เต้า ไม้ แป้ง ฟิม เญย เซี้ยม ฒุ์ย เจียน เญย หว่า .
42018007	ทิน-ฮู่ง ไม้ เฒ์ย อ๋อย แป้ง ฟิม เญย เถง นิ่น กิ๊น ต้าย เญย หย่า เฒี่ยง ฮนอย เฒี่ยง ม์วน โจ้ว นิ่น วั้ว เต๋ย เมี่ยน ไฟ ? ทิน-ฮู่ง อ๋อย ไง่ เล่า หธีง ต้าย เถง นิ่น บัว ไฟ ?
42018008	เยีย บั๋ว เม่ย บัว , นิ่น ฒู้ง อ๋อย เซี้ยบๆ เญย เถง แป้ง ฟิม เญย เบ่น ซูง . มป่า เยีย , ป้าม เมี่ยน เญย ตอน , แอ๋ง ต้าย วั้ว หฒั่น , เยีย ตุ๊ ปวัด เยียม ลู่ง เดี๊ย ม่าย เมี่ยน เสียน เญย ไฟ ? ”
42018009	ม่าย เต๋ย เมี่ยน เธง นิ่น บัว กั้น โหฒว คู้ เมี่ยน , หมั่ง เผีย กะเฮลน เมี่ยน . เย​ซู ฯฒฯ ก๊อง น้าย ติ้ว หว่า-เป๊ย ปุน น้าย เต๋ย เมี่ยน หมวัง .
42018010	นิ่น ก๊อง , “ ม่าย อี ล่าน เมี่ยน มี่ง หฒั่ง ทิน-ฮู่ง เญย เปย๊า เต๋า เก๋า . ม่าย ล่าน ฟา​ลิ​สี เมี่ยน , ม่าย ล่าน เถง โล​มา ฮู่ง จา เซียว โฑว-ฒิ่น เญย เมี่ยน .
42018011	ฟา​ลิ​สี เมี่ยน โซ้ว เจี๊ยน วั้ว เต๋า เก๋า ก๊อง , ‘ ทิน-ฮู่ง อ้า ! เยีย แล์ง ฒี่ง ไห่ เม่ย เหว่ย หฒุ เยีย ไม้ ฮนั้ง กะเหญี่ย เญย เมี่ยน . เยีย ไม้ เม้า กะน้าย , หย่า ไม้ โหฒว เฮญี้ยว เพียน , หย่า ไม้ เหฮยียน เอ๊า . ม่าย เต๋ย เมี่ยน โหฒว น้าย เต๋ย เจ๊า มป่า ไม้ เฒ์ย เยีย . เยีย หย่า แล์ง ฒี่ง ไห่ เม่ย , เยีย ไม้ ฮนั้ง น้าย เต้า เซียว โฑว-ฒิ่น เญย เมี่ยน .
42018012	เหยียด นอม เล์ย-ป๋าย เยีย เฒย ไม้ หญั่น หาย หญู่ง อี หฑุ่น . เยีย ตุ๊ หาย หญู่ง , เหฒียบ โก๊ว เยีย ปุน เหยียด โก๊ว เม่ย . ’
42018013	“ มป่า เซียว โฑว-ฒิ่น วั้ว เต้า โซ้ว เจี๊ยน วั้ว แหมง โก เต๋ย เญย . นิ่น เลี่ยม ไม้ เธา เฮมียน หมั่ง กู้ หงว่าย ลู่ง . นิ่น หฒะเก้ง ไฮ์ เฮญี้ยว เฑ่า ไห่ ฯฒฯ ซูง ปั์ว เฑวย หละค้วด ก๊อง , ‘ ทิน-ฮู่ง อ้า ! เยีย ป์าม ฒุ์ย ธั้ม ไห่ อ๊ะ . โท้ ค้อ-เลี่ยน เยีย ม่าะ ! ’ ”
42018014	เย​ซู แอ๋ง ก๊อง , “ เยีย บั๋ว เม่ย บัว , เซียว โฑว-ฒิ่น เญย เมี่ยน หฑวน เญย เฒี่ยง โห่ นิ่น ตุ๊ เหธา ทิน-ฮู่ง หอบ เฮญี้ยว . มป่า วั้ว เต้า ฟา​ลิ​สี เมี่ยน ไม้ ตุ๊ เหธา ทิน-ฮู่ง หอบ เฮญี้ยว . หาย เต้า ท่าย กั้น โหฒว โฮล , ทิน-ฮู่ง อ๋อย ปุน วั้ว เต้า โหฒว ไฝ . หาย เต้า เหญี่ยม กั้น โหฒว ไฝ , ทิน-ฮู่ง อ๋อย ปุน วั้ว เต้า โหฒว โฮล . ”
42018015	ม่าย เต๋ย เมี่ยน หย่า ต้อ นิ่น บัว เญย กู้งว์า ต้าย อ๋อย เย​ซู มาน . ไซ-ก๋อ บัว ปวัด เมี่ยน ฮนั้ง น้าย นอ โหฒว , ไซ-ก๋อ บัว ฯฒฯ ก๊อง นิ่น บัว อ๊ะ .
42018016	มป่า เย​ซู เห่ว ฝุเจว๊ย ต้าย . นิ่น ก๊อง , “ กุ๊น ปุน ฝุเจว๊ย ต้าย ล์อ เยีย , ไม้ ตู๋ง ล่าน นิ่น บัว ซา . เหว่ย หฒุ หาย เต้า หล่ง ทิน-ฮู่ง โหฒว เฒี้ยว กุ๊น นิ่น เซ ฮนั้ง น้าย เต๋ย ฝุเจว๊ย นอ .
42018017	เยีย ก๊อง เฒียน บั๋ว เม่ย บัว , หาย เต้า ไม้ คั้ง ฮนั้ง เต้า ฝุเจว๊ย หล่ง ทิน-ฮู่ง โหฒว เฒี้ยว กุ๊น นิ่น , วั้ว เต้า เหยียด ลิ์ว ไม้ ตุ๊ เปียะ ทิน-ฮู่ง เญย กั๊วะ . ”
42018018	ม่าย เต้า โหฒว โฮล เญย ยิว​ไท เมี่ยน หน่าย เย​ซู , “ แป้ง ฟิม เญย ฟิน-แซง อ้า ! เยีย อ๋อย หฒุ ฮนั้ง หาย นอ โหฒว หธีง ตุ๊ เหยียด ลิ์ว เญย แหม่ง ? ”
42018019	เย​ซู หน่าย นิ่น , “ เม่ย เหว่ย หาย ติ่ว เห่ว เยีย โหฒว แป้ง ฟิม เมี่ยน ? ธ้วด ลิ์ว ทิน-ฮู่ง , ไม้ ม่าย หาย เต้า แป้ง ฟิม .
42018020	เม่ย หย่า ฮิ้ว ตุ๊ เล์ย-หลัด ก๊อง , ‘ ไม้ ตู๋ง เหฮยียน เอ๊า เหฮยียน โหฆ . ไม้ ตู๋ง ไต๋ เมี่ยน . ไม้ ตู๋ง โหฒว หฒะ . ไม้ ตู๋ง โหฒว จ๊า ฒอง-เหฒง . อ๋อย หฒุ ถง หนิ่ม เตี๋ย หม่า . ’ ”
42018021	วั้ว ล่าน เมี่ยน ก๊อง , “ น้าย เต๋ย เล์ย เหยียด ฒู้ง เยีย ไฝๆ เญย เฟียว เถา อี้ หฒั่น . ”
42018022	เย​ซู ไฮ์ ฮนั้ง น้าย ก๊อง , นิ่น ฯฒฯ บั๋ว วั้ว ล่าน เมี่ยน , “ แอ๋ง ม่าย เหยียด หญู่ง เม่ย หธ่อ ไม้ แก้ง โหฒว . อ๋อย หฒุ มี่ง หม่าย เหฑ่ง เม่ย ม่าย เญย กะน้าย , เฒาะ วั้ว เต๋ย ญ่าน ปุน ฆอย เมี่ยน จ่ม เมี่ยน . ฮนั้ง น้าย เม่ย ฯฒฯ ม่าย จ๋าย เญย กะน้าย เซียว เจี๊ยน ทิน-ต้อง . โหฒว ลิ์ว , ต้าย กัน เยีย โอ่ . ”
42018023	วั้ว ล่าน เมี่ยน ไฮ์ น้าย เต๋ย หว่า นิ่น ฯฒฯ เฑ่า , เหว่ย หฒุ นิ่น ปุ๊ด ฒ่อย ไห่ .
42018024	เย​ซู ปวัด นิ่น เฑ่า ไห่ ฯฒฯ ก๊อง , “ ปุ๊ด-ฒ่อย เมี่ยน อะ ตุ๊ เปียะ ทิน-ฮู่ง เญย กั๊วะ .
42018025	ล่อ ท่อ หธุน เจี๋ย ซิม-บยุ่ย หธ่อ เก้า ฮู่ง เห่ ปุ๊ด-ฒ่อย เมี่ยน เปียะ ทิน-ฮู่ง เญย กั๊วะ . ”
42018026	ม่าย เต๋ย เมี่ยน ไฮ์ เย​ซู ฮนั้ง น้าย นอ ก๊อง ฯฒฯ หน่าย ก๋า , “ ฮนั้ง หน่าย วั้ว หญู่ง , หาย เต้า ไฮ่ ตุ๊ เหฌียว ? ”
42018027	เย​ซู เตา , “ ป้าม เมี่ยน ไม้ ไฮ่ โหฒว เญย , ทิน-ฮู่ง ไฮ่ โหฒว . ”
42018028	ปี​เต ฯฒฯ ก๊อง , “ หมั่ง ก๋า , เยีย บัว กวั่ง เจี๊ยน เยีย บัว เญย จา-ตี้ง ต้าย กัน ไซ-เตี๋ย . ”
42018029	เย​ซู ก๊อง บั๋ว นิ่น บัว , “ เยีย ก๊อง เฒียน บั๋ว เม่ย บัว , หาย เต้า เหว่ย ทิน-ฮู่ง เญย กั๊วะ กวั่ง เปย๊า ไฟ เอ๊า ไฟ มั์ว-ต่อย ไฟ เตี๋ย หม่า ไฟ ฝุเจว๊ย ,
42018030	เยียม น้าย เสย นิ่น อ๋อย ตุ๊ เก้า ธั้ม เจี๋ย เหฒีย โก๊ว . ฆะฮ้า ฮี้ง หย่า อ๋อย ตุ๊ เหยียด ลิ์ว เญย แหม่ง . ”
42018031	เย​ซู ต้อ เจี๊ยน วั้ว เต๋ย เหฒียบ เหญ่ย เต้า ไซ-ก๋อ มี่ง เพียน เต๋ย บั๋ว นิ่น บัว , “ บัว อี้ หฒั่น มี่ง เย​ลู​ซา​เลม ฒี่ง . โต่ว หว่า เมี่ยน เฟี้ย เจี๊ยน ก๊อง เยีย , ป้าม เมี่ยน เญย ตอน , เญย เหยียด ฒู้ง สี่ ฯฒฯ ธ้วด ต้าย ต๋อย-ติ่ว เหฑ่ง .
42018032	เถา วั้ว เยีย อ๋อย หฒุ เมี่ยน เฒาะ จิว ปุน จั๋น , หฒุ เมี่ยน จั๊ด , ก๊อง โตะ คี , ทุ้ย ววม-ฑุ่ย แน้ด เยีย .
42018033	นิ่น บัว อ๋อย หล่ง ปย๊า-ปิน เบ๊าะ หย่า เฒาะ เยีย ไต๋ กวั่ง , มป่า ฆะฮ้า ปัว ฮนอย เยีย แอ๋ง นั่ง ต้าย . ”
42018034	เย​ซู ก๊อง น้าย เต๋ย หว่า , ไซ-ก๋อ บัว ไม้ ฮิ้ว ตุ๊ ก๊อง หาย หญู่ง . น้าย เต๋ย หว่า เญย เอ๋ย เล์ย เซ ฮนั้ง เม้ย เจี๊ยน นอ , ไซ-ก๋อ บัว หธีง ต้าย ไม้ เปียะ เฮญี้ยว .
42018035	เย​ซู มี่ง อ๊า ลั่ม เถา เย​ลี​โค ฒี่ง , ม่าย เต้า มฒีง แม่ง เญย เมี่ยน เฒว์ย วั้ว เจ๊า-เฮลน โท้ หญั่น .
42018036	ไฮ์ เมี่ยน ธั้ม เจี๋ย เจ๊า นิ่น หน่าย ก๋า , “ เมี่ยน โหฒว หาย หญู่ง ? ”
42018037	เมี่ยน บั๋ว นิ่น , “ นา​ซา​เล้ด มู้ง เญย เย​ซู เจี๋ย น้าย . ”
42018038	วั้ว เต้า มฒีง แม่ง เมี่ยน ฯฒฯ เห่ว , “ ดา​วิด ฮู่ง เญย เฒ้ย-ฟุน , เย​ซู อ้า ! ค้อ-เลี่ยน เยีย ม่าะ ! ”
42018039	มี่ง ด่าง วั้ว เต๋ย เหม นิ่น , “ ไม้ ตู๋ง โค โล ม่าะ ! ” มป่า นิ่น จา เห่ว เก้า บุย เต๋ย , “ ดา​วิด เญย เฒ้ย-ฟุน อ้า ! ค้อ-เลี่ยน เยีย ม่าะ ! ”
42018040	เย​ซู ฯฒฯ ตี้ง เจี๊ยน วั้ว บั๋ว เมี่ยน ต้อ นิ่น ต้าย . เถา ฟัด เต๋ย , เย​ซู หน่าย ก๋า นิ่น ,
42018041	“ เม่ย อ๋อย เยีย เถง หาย หญู่ง เม่ย ? ” นิ่น เตา , “ ต้ม ก๋อ อ้า ! เยีย อ๋อย หมั่ง ตุ๊ ปวัด . ”
42018042	เย​ซู บั๋ว นิ่น , “ อี้ หฒั่น เม่ย หมั่ง ตุ๊ ปวัด อ๊ะ . หลาย เม่ย เสียน เยีย , เม่ย เญย มฒีง ฯฒฯ หลง . ”
42018043	นิ่น เลี่ยม เฒ่ย ไฮ่ หมั่ง ตุ๊ ปวัด ฯฒฯ กัน เจี๊ยน เย​ซู มี่ง , เธง เจี๊ยน ทิน-ฮู่ง มี่ง . หฒวัง เมี่ยน ปวัด น้าย เต๋ย สี่ , นิ่น บัว เหยียด ฒู้ง ฯฒฯ เธง ทิน-ฮู่ง .
42019001	เย​ซู เปียะ เย​ลี​โค ฒี่ง , อ๋อย ยั่ง ฒี่ง เจี๋ย .
42019002	เยียม วั้ว ม่าย เต้า เมี่ยน โหฒว เซียว โฑว-ฒิ่น เญย เปย๊ย เฒ้ย , บั๋ว เห่ว สัก​เคี้ยด . นิ่น หย่า ปุ๊ด-ฒ่อย เมี่ยน .
42019003	นิ่น อ๋อย หมั่ง ก๋า เย​ซู ฮนั้ง หาย นอ , มป่า สัก​เคี้ยด ไอ๊ ไห่ . เมี่ยน ธั้ม ท้อง เจี๊ยน นิ่น , นิ่น หมั่ง ไม้ ปวัด เย​ซู .
42019004	นิ่น ฯฒฯ ธ้าง เจี๋ย ด่าง ฝาว ง่ง หญอ เดี๋ยง , เยียม วั้ว ฒั้ว เจี๊ยน หมั่ง เย​ซู , เหว่ย หฒุ เย​ซู อ๋อย ยั่ง น้าย ติ้ว เจ๊า เจี๋ย .
42019005	เย​ซู เจี๋ย เถา เดี๋ยง-กอน ฯฒฯ เธา เฮมียน ก๊อง บั๋ว สัก​เคี้ยด , “ สัก​เคี้ยด อ่า , ก๊าน เหฌี่ย ต้าย ม่าะ ! อี้ ฮนอย เยีย อ๋อย หฒุ มี่ง ฮิด เม่ย เญย เปย๊า . ”
42019006	สัก​เคี้ยด ฮวางๆ ฒางๆ เญย เหฌี่ย ต้าย , อะเฮน้ย เญย ฒิบ เย​ซู .
42019007	หฒวัง เมี่ยน ปวัด น้าย เต๋ย สี่ นิ่น บัว ฯฒฯ งบ ก๊อง , “ หน่าย ล่าน เมี่ยน มี่ง โหฒว ฒุ์ย-เมี่ยน เญย แคะ อ๊ะโล่ะ ! ”
42019008	สัก​เคี้ยด โซ้ว เจี์ย ต้าย ก๊อง บั๋ว เฒี้ยว , “ เฒี้ยว อ้า ! เยีย ม่าย เญย เหยียด ฒู้ง กะน้าย เยีย อ๋อย เฒาะ เหยียด ป่วน ปุน เมี่ยน จ่ม เมี่ยน . สี ก๊อง เยีย เผียน หาย เต้า เญย หาย หญู่ง , เหยียด โก๊ว เยีย อ๋อย ปุ้ย เปยย โก๊ว นิ่น บัว . ”
42019009	เย​ซู ก๊อง บั๋ว นิ่น , “ อี้ ฮนอย เหฌียว เอน ต้าย เถา น้าย ป่วน เมี่ยน . น้าย ล่าน เมี่ยน หย่า โหฒว อับ​ลา​ฮัม เญย เฒ้ย-ฟุน .
42019010	เยีย , ป้าม เมี่ยน เญย ตอน , ต้าย ล์อ หย่า เหฌียว ตี๋ง ล่าย เญย เมี่ยน . ”
42019011	หฒวัง เมี่ยน หธ่อ หมวัง เจี๊ยน น้าย เต๋ย หว่า , เย​ซู แอ๋ง ก๊อง ติ้ว หว่า-เป๊ย . วั้ว หฒั่น นิ่น อ๊า ลั่ม เต๋ย เถา เย​ลู​ซา​เลม ฒี่ง , เมี่ยน หล่าย ทิน-ฮู่ง โหฒว เฒี้ยว กุ๊น เมี่ยน เญย เฒี่ยง โห่ เถา อ๊ะ มเปย .
42019012	เย​ซู ฯฒฯ ก๊อง , “ ม่าย เต้า เจียน อ๋อย ธ้วด มี่ง โก เญย กั๊วะ ฒิบ หลี่ง โหฒว ฮู่ง . ฒิบ ลิ์ว นิ่น แอ๋ง หฑวน ต้าย .
42019013	อ๋อย มี่ง วั้ว หฒั่น นิ่น เห่ว นิ่น เญย เหฒียบ เต้า โปว ต้าย , เหยียด เต้า ปุน ติ้ว ญ่าน . นิ่น ก๊อง , ‘ ต้อ น้าย เต๋ย ญ่าน มี่ง โหฒว แซง-เอ๋ย เถา เยีย หฑวน . ’
42019014	“ วั้ว เต้า เจียน เญย แปะ ฝีง ฑอง ไห่ นิ่น ฯฒฯ พ้าย เมี่ยน กัน ฆาง มี่ง ก๊อง , ‘ เยีย บัว ไม้ อ๋อย หล่ง น้าย ล่าน เมี่ยน โหฒว เยีย บัว เญย ฮู่ง . ’
42019015	“ มป่า วั้ว เต้า เจียน ตุ๊ หลี่ง โหฒว ฮู่ง แอ๋ง หฑวน ต้าย อ๊ะ . นิ่น ฯฒฯ เห่ว ต้ง นิ่น ปุน ญ่าน วั้ว เต๋ย โปว , ต้าย หมั่ง ก๋า นิ่น บัว หฒ่อน ตุ๊ บัวะ เหฒีย .
42019016	“ ตะเยี้ยด เต้า โปว ต้าย ก๊อง , ‘ เฒี้ยว อ้า ! เม่ย ปุน เยีย วั้ว ติ้ว ญ่าน เยีย หฒ่อน ตุ๊ เหฒียบ ติ้ว . ’
42019017	“ เฒี้ยว เตา , ‘ หลง อ๊ะ . เม่ย หฒะเก้ง เฮญี้ยว หฒีง เญย โปว . เต๋ย ป๊า ไฝ-ฟิ้ว สี่ เม่ย ฒู้ง โก๋ว ด่ง หน่าย หลง , เยีย ปุน เม่ย กุ๊น เหฒียบ นอม ฒี่ง . ’
42019018	“ ตะเหญ่ย เต้า โปว ต้าย ก๊อง , ‘ เฒี้ยว อ้า ! เม่ย ปุน เยีย วั้ว ติ้ว ญ่าน เยีย แอ๋ง หฒ่อน ตุ๊ ปยา ติ้ว . ’
42019019	“ เฒี้ยว บั๋ว นิ่น , ‘ เยีย ปุน เม่ย กุ๊น ปยา นอม ฒี่ง . ’
42019020	“ แอ๋ง ม่าย เต้า โปว ต้าย ก๊อง , ‘ เฒี้ยว อ้า ! น้าย ! เม่ย ปุน เยีย วั้ว ติ้ว ญ่าน . เยีย หล่ง สิ จ๊าว เปว เจี๊ยน เซียว หลง เญย .
42019021	เยีย กั้ม เหฑีย ไห่ เม่ย . เยีย ฮิ้ว ตุ๊ เม่ย ไม้ เซีย หาย เต้า . ไม้ เฒ์ย เม่ย กั้น เญย กะน้าย เม่ย หย่า เฒาะ . เม่ย กั้น ไม้ หฒุ ด๊อด ชะ หฒวัง มป่า เม่ย หย่า เซียว . ’
42019022	“ เฒี้ยว ก๊อง บั๋ว นิ่น , ‘ เม่ย หว่าย ไห่ เญย โปว อ้า ! เยีย หล่ง เม่ย กั้น เญย หว่า ตี่ง เม่ย เญย ฒุ์ย . เม่ย ฮิ้ว ตุ๊ เยีย ไม้ เซีย หาย เต้า ? เม่ย หย่า ฮิ้ว ตุ๊ ไม้ เฒ์ย เยีย เญย กะน้าย เยีย หย่า เฒาะ ? ไม้ เฒ์ย เยีย ด๊อด ชะ หฒวัง เยีย หย่า เซียว ?
42019023	ฮนั้ง หน่าย เม่ย โหฒว หาย หญู่ง ไม้ ต้อ เยีย เญย ญ่าน มี่ง ตั๊บ ญ่าน ลั์ม ? เยีย หฑวน ต้าย เยีย ตุ๊ ป๊วน-ฒิ่น หย่า ตุ๊ เต๋ย เหล่ย ฒิ่น เหธา เจี๊ยน นีอา . ’
42019024	“ เฒี้ยว แอ๋ง บั๋ว โซ้ว กะเฮลน วั้ว เต๋ย เมี่ยน , ‘ เฒาะ นิ่น วั้ว ติ้ว ญ่าน ปุน ม่าย เหฒียบ ติ้ว วั้ว เต้า ม่าะ ! ’
42019025	“ วั้ว เต๋ย ก๊อง , ‘ เฒี้ยว อ้า ! นิ่น ฒู้ง ม่าย เหฒียบ ติ้ว นีอา . ’
42019026	“ วั้ว เต้า ฮู่ง เตา , ‘ เยีย บั๋ว เม่ย บัว , หาย เต้า ม่าย เญย , อ๋อย จา ปุน นิ่น ม่าย เก้า ธั้ม . หาย เต้า ไม้ ม่าย , เลี่ยม นิ่น ม่าย เต๋ย ป๊า , ฒู้ง อ๋อย หฒุ เฒาะ มี่ง .
42019027	มป่า ไม้ อ๋อย เยีย โหฒว ฮู่ง วั้ว เต๋ย วิน-วั้ง ต้อ ต้าย น้าย เยียม เยีย เญย หฑะเฮมียน ไต๋ กวั่ง . ’ ”
42019028	เย​ซู ก๊อง ลิ์ว น้าย เต๋ย หว่า นิ่น ฯฒฯ มี่ง ด่าง . ไซ-ก๋อ บัว กัน เจี๊ยน มี่ง เย​ลู​ซา​เลม ฒี่ง .
42019029	มี่ง เถา กะลั้น บง , เล่ย เบด​ฟา​ยี เหธา เบ​ทา​นี ล์าง ไม้ โก , นิ่น พ้าย อี เต้า ไซ-ก๋อ มี่ง ด่าง .
42019030	นิ่น ก๊อง บั๋ว นิ่น บัว , “ เม่ย บัว มี่ง เถา หฑะเฮมียน แหมง วั้ว นอม ล์าง . เปียะ ล์าง มี่ง ฯฒฯ ปวัด เต้า มา​ลี ตอน โด้ เจี๊ยน วั้ว , เมี่ยน ไม้ แก้ง เก้ เจี๋ย . ไจ๊ เคน เจี๊ยน ต้าย โอ่ .
42019031	สี ก๊อง ม่าย เมี่ยน หน่าย , ‘ เม่ย บัว ไจ๊ มา​ลี ตอน โหฒว หาย หญู่ง ? ’ อ๋อย หฒุ บั๋ว นิ่น บัว , ‘ เฒี้ยว เฉียม หฒุ หล่ง . ’ ”
42019032	นิ่น บัว ฯฒฯ มี่ง ด่าง , ปวัด หญู่งๆ ต๋อย เย​ซู ก๊อง เญย หว่า .
42019033	นิ่น บัว ไจ๊ มา​ลี ตอน วั้ว หฒั่น , มา​ลี เญย เฒี้ยว หน่าย ก๋า , “ เม่ย บัว ไจ๊ มา​ลี ตอน โหฒว หาย หญู่ง ? ”
42019034	นิ่น บัว เตา , “ เฒี้ยว เฉียม หฒุ หล่ง . ”
42019035	นิ่น บัว ฯฒฯ เคน มา​ลี ตอน มี่ง เย​ซู วั้ว , แอ๋ง เฒาะ กั้น เญย ต้ม ลุย ติ่ม เจี๊ยน , หย่า ป๊า เย​ซู ฝาว มี่ง เก้ เจี๊ยน มา​ลี เญย ติ ต์าน .
42019036	เก้ เจี๊ยน มี่ง วั้ว หฒั่น , หฒวัง เมี่ยน เฒาะ นิ่น บัว เญย ต้ม ลุย ติ่ม เจี๊ยน วั้ว เจ๊า .
42019037	เย​ซู เถา ฟัด เย​ลู​ซา​เลม ฒี่ง , เหฌี่ย กะลั้น บง วั้ว หฒั่น , หฒวัง ไซ-ก๋อ ฯฒฯ ล่ม ฑ่อย เฌียน-โย่ว เญย หล่ง เฉีย โฮล เญย เธง ทิน-ฮู่ง เหว่ย นิ่น บัว ปวัด เจี๋ย เหยียด ฒู้ง บัวะ ฮ่อง ไห่ เญย สี่ . นิ่น บัว ฯฒฯ เห่ว ,
42019038	“ โท้ ทิน-ฮู่ง เหธย ฟุ เต๊ง เฒี้ยว เญย บั๋ว ต้าย น้าย เต้า ฮู่ง . ทิน-ต้อง ม่าย แป้ง ออน . เยียม ฮลัง เจี๋ย เญย ต๋อง ม่าย ฌัง-หล่าง . ”
42019039	เยียม วั้ว ม่าย เต๋ย ฟา​ลิ​สี เมี่ยน ก๊อง บั๋ว เย​ซู , “ ฟิน-แซง อ้า ! หัด เม่ย เญย ไซ-ก๋อ บัว เซ้ก ม่าะ ! ”
42019040	เย​ซู เตา , “ เยีย บั๋ว เม่ย บัว , สี ก๊อง นิ่น บัว ไม้ โค โล , หละเปย๊ย ฒู้ง อ๋อย หฒุ เห่ว เจี์ย ต้าย . ”
42019041	เย​ซู มี่ง อ๊า ลั่ม เถา เย​ลู​ซา​เลม ฒี่ง . หมั่ง ปวัด ฒี่ง นิ่น ฯฒฯ เหว่ย วั้ว นอม ฒี่ง เญี้ยม .
42019042	นิ่น หย่า ก๊อง , “ เฝย ตุ๊ อี้ ฮนอย เม่ย ฮิ้ว ตุ๊ หาย หญู่ง ไฮ่ ปุน เม่ย ม่าย แป้ง ออน . มป่า อี้ หฒั่น น้าย เต๋ย สี่ เกม เจี๊ยน , เม่ย เญย มฒีง หมั่ง ไม้ ปวัด .
42019043	เฒี่ยง โห่ อ๋อย เถา , เม่ย เญย วิน-วั้ง อ๋อย เว้ด เนีย-ดุย ฮวีง ก๋อม เม่ย . นิ่น บัว อ๋อย เหว่ย เจี๊ยน เปยย ปูง ขวน เจี๊ยน เม่ย .
42019044	เลี่ยม เม่ย กั้น เหธา เยียม เม่ย เญย ฒี่ง หลาด กะญั์ว เญย เมี่ยน เหยียด ฒู้ง นิ่น บัว อ๋อย เหมียด เหฑ่ง , ไม้ เลี่ยว เหยียด คว้าย หละเปย๊ย ลับ เจี๊ยน , เหว่ย หฒุ เม่ย เฒียะ ไม้ ตุ๊ ทิน-ฮู่ง ต้าย เหฌียว เม่ย เญย เฒี่ยง โห่ . ”
42019045	เย​ซู เปียะ หฒั่ง ทิน-ฮู่ง เญย เปย๊า มี่ง ฯฒฯ หฒุ่น ม์าย หม่าย เญย เมี่ยน ธ้วด มี่ง ,
42019046	หย่า บั๋ว นิ่น บัว , “ กีง-โซว เฟี้ย เจี๊ยน ก๊อง , ‘ เยีย เญย เปย๊า อ๋อย หฒุ โหฒว เต๋า เก๋า เญย เปย๊า , ’ ‘ จั๋น-หฒะ ปี๋ง เญย ค้วด . ’ ”
42019047	เย​ซู ฮนอยๆ เยียม วั้ว หฒั่ง ทิน-ฮู่ง เญย เปย๊า หฌาว เมี่ยน . ไซ เมี่ยน เปย๊ย เหธา หฌาว เล์ย เญย ฟิน-แซง เหธา กุ๊น แปะ ฝีง เญย เปย๊ย อ๋อย ไต๋ เย​ซู ,
42019048	มป่า นิ่น บัว ล์อ ไม้ ตุ๊ ฉัง เหว่ย หฒุ หฒวัง เมี่ยน อะเฮน้ย หมวัง เย​ซู หฌาว , หย่า ไม้ อ๋อย ปู๋ง ด๊อด เหยียด โจ๋ว นิ่น เญย หว่า .
42020001	ม่าย ฮนอย เย​ซู เยียม หฒั่ง ทิน-ฮู่ง เญย เปย๊า หฌาว เมี่ยน หย่า ฒุ่น คู้ เฝียน . ไซ เมี่ยน เปย๊ย เหธา หฌาว เล์ย เญย ฟิน-แซง เหธา เมี่ยน โก๋ ต้าย ก๊อง ,
42020002	“ บั๋ว เยีย บัว โอ่ . เม่ย ม่าย หาย หญู่ง เล์ย โหฒว น้าย เต๋ย สี่ ? น้าย หญู่ง เล์ย หาย เต้า ปุน เม่ย ? ”
42020003	เย​ซู เตา , “ เยีย หย่า อ๋อย หน่าย โจ๋ว เม่ย บัว . บั๋ว เยีย โอ่ .
42020004	หาย เต้า ปุน โย​ฮัน ม่าย เล์ย เถง เมี่ยน เจี๋ย ววม เญย เล์ย , ทิน-ฮู่ง ไฟ ป้าม เมี่ยน ? ”
42020005	นิ่น บัว ฯฒฯ ล่าน เหธา ล่าน ธ่าง ล่าง , “ บัว หอบ หฒุ ฮนั้ง หาย นอ ก๊อง ? สี ก๊อง บัว ก๊อง , ‘ ทิน-ฮู่ง ปุน ต้าย , ’ นิ่น อ๋อย ก๊อง , ‘ วั้ว หญู่ง เม่ย บัว เหว่ย หาย ติ่ว ไม้ เสียน โย​ฮัน ? ’
42020006	มป่า สี ก๊อง บัว ก๊อง , ‘ เมี่ยน ปุน ต้าย , ’ หฒวัง เมี่ยน อ๋อย เฒาะ หละเปย๊ย ฒง ไต่ บัว เหว่ย หฒุ นิ่น บัว ฝุน ตี่ง โย​ฮัน เซ โต่ว หว่า เมี่ยน . ”
42020007	นิ่น บัว ฯฒฯ เตา , “ เยีย บัว ไม้ ฮิ้ว ตุ๊ หาย เต้า ปุน นิ่น ม่าย เล์ย โหฒว . ”
42020008	เย​ซู บั๋ว นิ่น บัว , “ ฮนั้ง หน่าย เยีย หย่า ไม้ บั๋ว เม่ย บัว เยีย ม่าย หาย หญู่ง เล์ย โหฒว น้าย เต๋ย สี่ . ”
42020009	เย​ซู แอ๋ง ก๊อง หว่า-เป๊ย ปุน เมี่ยน หมวัง . นิ่น ก๊อง , “ ม่าย ล่าน เมี่ยน หฒวัง ฑง อะหงุ่น เปี๊ยว , หย่า โก๊ว ปุน เมี่ยน . นิ่น กั้น แอ๊ะ , ธ้วด เต่ย-ปูง มี่ง เล่า เญย .
42020010	เถา เปี๊ยว หฒัวะ เญย เฒี่ยง โห่ , นิ่น พ้าย เต้า โปว มี่ง ล์อ โก๊ว หฮวีง เญย เมี่ยน , เหว่ย เซียว นิ่น เญย ป่วน โก๊ว หฮวีง เญย เปี๊ยว . มป่า โก๊ว หฮวีง เมี่ยน เบ๊าะ วั้ว เต้า โปว , หฒุ่น นิ่น ขูง-ปั์ว แปะ เหฒา เญย หฑวน .
42020011	หฮวีง-เฒี้ยว ฯฒฯ แอ๋ง พ้าย เต้า โปว มี่ง , มป่า โก๊ว หฮวีง เมี่ยน แอ๋ง เบ๊าะ นิ่น , โหฒว โตะ ปุน นิ่น ไญ้ , หย่า หฒุ่น นิ่น ขูง-ปั์ว แปะ เหฒา เญย หฑวน .
42020012	หฮวีง-เฒี้ยว แอ๋ง พ้าย ตะฟาม เต้า มี่ง . โก๊ว หฮวีง เญย เมี่ยน แอ๋ง เบ๊าะ ตุ๊ นิ่น เซียง ไห่ , ทอ กวั่ง กะเหญี่ย หฒิ หฮวีง มี่ง .
42020013	“ หฮวีง-เฒี้ยว ฯฒฯ ก๊อง , ‘ อา , เยีย อ๋อย หฒุ ฮนั้ง หาย นอ โหฒว นี ? เยีย พ้าย เยีย กั้น เญย ตอน-ฮนั้ม มี่ง , มเหฑีย นิ่น บัว อ๋อย ท่าย นิ่น มเปย . ’
42020014	“ มป่า โก๊ว หฮวีง เมี่ยน ปวัด นิ่น , ล่าน บั๋ว ล่าน , ‘ หฑิบ น้าย นอม หฮวีง เซ ต้ง น้าย เต้า อ๊ะ . บัว เฒาะ นิ่น ไต๋ กวั่ง มี่ง . นิ่น หฑิบ เญย จา-ตี้ง ฯฒฯ เป๋น บัว เญย อ๊ะ . ’
42020015	นิ่น บัว ฯฒฯ เฒาะ นิ่น ทอ ธ้วด กะเหญี่ย หฒิ หฮวีง ไต๋ กวั่ง หมี่ อ๊ะ . ” เย​ซู หน่าย ก๋า , “ ฮนั้ง หน่าย หฮวีง-เฒี้ยว อ๋อย ฮนั้ง หาย นอ โหฒว ปุน โก๊ว หฮวีง เมี่ยน ?
42020016	นิ่น อ๋อย มี่ง ไต๋ กวั่ง นิ่น บัว แอ๋ง ปุน กั้น เต๋ย เมี่ยน โก๊ว วั้ว นอม หฮวีง . ” หฒวัง เมี่ยน ไฮ์ ลิ์ว น้าย เต๋ย หว่า , นิ่น บัว ก๊อง , “ ธิน-หม่าน ไม้ ตู๋ง ปุน ม่าย ฮนั้ง หน่าย . ”
42020017	เย​ซู หมั่ง เจี๊ยน นิ่น บัว หน่าย ก๋า , “ กีง-โซว เฟี้ย เจี๊ยน น้าย โจ๋ว หว่า ม่าย หาย หญู่ง เอ๋ย เล์ย ? ‘ ก๊ม เปย๊า หฒั่ง เฆ่ม ธ้วด วั้ว นอม หละเปย๊ย , ฒู้ง เป๋น อัน เปย๊า-เก๊าะ เก้า หล่ง เจี๊ยน เจี๋ย วั้ว นอม . ’
42020018	หาย เต้า ดอบ , ฒง หฒุ น้าย นอม หละเปย๊ย , วั้ว เต้า ฯฒฯ ฮู้ เป๋น เหฒีย เต๋ย หมี่ อ๊ะ . น้าย นอม หละเปย๊ย ด๊อด , ฒง หฒุ หาย เต้า , วั้ว เต้า ฯฒฯ หม่วน เหฑ่ง หมี่ อ๊ะ . ”
42020019	หฌาว เล์ย เญย ฟิน-แซง เหธา ไซ เมี่ยน เปย๊ย ฮิ้ว ตุ๊ เย​ซู ก๊อง น้าย ติ้ว หว่า-เป๊ย ฒิ หฒุ นิ่น บัว . วั้ว นอม เฒี่ยง โห่ นิ่น บัว อ๋อย เฒาะ เย​ซู ไห่ อ๊ะ , มป่า นิ่น บัว กั้ม เหฑีย หฒวัง เมี่ยน .
42020020	หฌาว เล์ย เญย ฟิน-แซง เหธา ไซ เมี่ยน เปย๊ย ฯฒฯ หฒั่นๆ เธี่ยน หมั่ง เจี๊ยน เย​ซู . นิ่น บัว พ้าย เมี่ยน มี่ง โหฒว สี่ ฮนั้ง คู้ เมี่ยน , มป่า นิ่น บัว อ๋อย ดั๊ว เย​ซู ก๊อง ต่อง ฯฒฯ ไฮ่ เฒาะ นิ่น จิว ปุน เยียม โล​มา หฒูง เญย ปั์ว-เดี๊ย .
42020021	นิ่น บัว ฯฒฯ หน่าย ก๋า เย​ซู , “ ฟิน-แซง อ้า ! เยีย บัว ฮิ้ว ตุ๊ เม่ย ก๊อง เญย หว่า เหธา หฌาว เญย เล์ย เซ หอบ เญย . เม่ย หย่า ไม้ หมั่ง หาย เต้า เญย เฮมียน . ทิน-ฮู่ง เญย เจ๊า เม่ย หย่า หฌาว ตุ๊ เฒียน .
42020022	วั้ว หญู่ง เม่ย บั๋ว เยีย บัว โอ่ . บัว ธ้วด โฑว-ฒิ่น ปุน โล​มา ฮู่ง เซ ต่อง บัว เญย เล์ย ไฟ ? ”
42020023	เย​ซู ฮิ้ว ตุ๊ นิ่น บัว เญย เบี๊ยน-เบ๋ว ฯฒฯ ก๊อง ,
42020024	“ เฒาะ นอม ญ่าน ต้าย ปุน เยีย หมั่ง ก๋า . น้าย หาย เต้า เญย ฝัง เหธา หาย เต้า เญย บั๋ว ? ” นิ่น บัว เตา , “ โล​มา ฮู่ง เญย . ”
42020025	เย​ซู ฯฒฯ ก๊อง , “ หาย หญู่ง โล​มา ฮู่ง เญย , อ๋อย หฒุ ปุน โล​มา ฮู่ง . หาย หญู่ง ทิน-ฮู่ง เญย , อ๋อย หฒุ ปุน ทิน-ฮู่ง . ”
42020026	ตอง เจี๊ยน หฒวัง เมี่ยน นิ่น บัว ไม้ ปวัด เย​ซู ก๊อง ต่อง หาย หญู่ง . นิ่น บัว บัวะ ฮ่อง ไห่ นิ่น เตา เญย หว่า ฯฒฯ ไม้ โค โล อ๊ะ .
42020027	ม่าย เต๋ย สะ​ดู​สี เมี่ยน ต้าย ล์อ เย​ซู . สะ​ดู​สี วั้ว เจ๊า เมี่ยน ก๊อง เมี่ยน ไต่ มี่ง ไม้ ไฮ่ นั่ง อ๊ะ .
42020028	นิ่น บัว หน่าย เย​ซู , “ ฟิน-แซง อ้า ! โม​เซ เหว่ย บัว เฟี้ย น้าย ติ้ว เล์ย , ‘ สี ก๊อง ม่าย ล่าน เมี่ยน หล่ง เจี๊ยน เอ๊า , ไม้ แก้ง ม่าย ฝุเจว๊ย มป่า นิ่น ไต่ หมี่ อ๊ะ , นิ่น เญย โย์ว อ๋อย หฒุ หล่ง ญาม โหฒว เอ๊า เหว่ย ตุ๊ ฝุเจว๊ย ฝุน ก๋อ เญย ป่วน . ’
42020029	ฒิ่น ด่าง ม่าย เสี่ย มั์ว-ตอน . ตอน-โฮล ตอง เจี๊ยน จา , ไม้ ม่าย ฝุเจว๊ย , นิ่น ไต่ หมี่ อ๊ะ .
42020030	ตะไหน หล่ง ญาม-กว๊า แอ๋ง ไต่ หมี่ อ๊ะ . ไม้ ม่าย ฝุเจว๊ย .
42020031	เล้า ซาน แอ๋ง หล่ง เกา , ไต่ หมี่ อ๊ะ . น้าย เต๋ย เสี่ย มั์ว หล่ง เจี๋ย เหฑ่ง , หย่า ฟี่ ฮนั้ง เญย ไม้ ม่าย ฝุเจว๊ย , เฒียง หน่าย ไต่ หมี่ อ๊ะ .
42020032	โหฒว เกา , ฆะฮ้า วั้ว เต้า มเซียะ ตอน หย่า ไต่ หมี่ อ๊ะ .
42020033	ฮนั้ง หน่าย , เมี่ยน ไต่ มี่ง , เถา นั่ง ต้าย วั้ว ฮนอย , วั้ว เต้า มเซียะ ตอน ฝุน หาย เต้า เญย เอ๊า ? เหว่ย หฒุ นิ่น บัว เสี่ย มั์ว เหยียด ฒู้ง หล่ง เจี๋ย นิ่น . ”
42020034	เย​ซู เตา นิ่น บัว , “ น้าย เสย เมี่ยน หล่ง เอ๊า หล่ง โหฆ , ปู๋ง เซียะ โหฒว ธีง-จา .
42020035	มป่า ไต่ มี่ง ผุย ตุ๊ นั่ง ต้าย เยียม ฆะฮ้า วั้ว เสย มจั่ง มเซียะ ไม้ หล่ง เอ๊า หล่ง โหฆ , ไม้ ปู๋ง เซียะ โหฒว ธีง-จา .
42020036	นิ่น บัว หย่า ไม้ ไฮ่ ไต่ เหว่ย หฒุ นิ่น บัว ฮนั้ง ฟิน-เมี่ยน นอ . นิ่น บัว โหฒว ทิน-ฮู่ง เญย น่าม โญ์ว เหว่ย หฒุ นิ่น บัว ไต่ มี่ง แอ๋ง นั่ง ต้าย .
42020037	โม​เซ หย่า ปุน ธีง เมี่ยน ไต่ มี่ง แอ๋ง นั่ง ต้าย เหว่ย หฒุ นิ่น ก๊อง โต์ว เหฒียะ เดี๋ยง-ตอน-ฟ้ม วั้ว ติ้ว เจ๊า . นิ่น เห่ว เฒี้ยว โหฒว ‘ อับ​ลา​ฮัม เญย ทิน-ฮู่ง , อี​สัก เญย ทิน-ฮู่ง เหธา ยา​โค้บ เญย ทิน-ฮู่ง . ’
42020038	ทิน-ฮู่ง เซ เมี่ยน นั่ง เมี่ยน เญย ทิน-ฮู่ง , ไม้ เฒ์ย ไต่ มี่ง เญย เมี่ยน เญย ทิน-ฮู่ง , เหว่ย หฒุ เอย ทิน-ฮู่ง หมั่ง , เหยียด ฒู้ง เซ เฒี่ยง เจี๊ยน เญย . ”
42020039	ม่าย เต๋ย หฌาว เล์ย เญย ฟิน-แซง ก๊อง , “ ฟิน-แซง อ่า , เม่ย เตา ตุ๊ หอบ ไห่ . ”
42020040	ก๊อง ลิ์ว นิ่น บัว ไม้ ก๊าม หน่าย หาย หญู่ง นิ่น อ๊ะ .
42020041	เย​ซู ฯฒฯ หน่าย นิ่น บัว , “ เมี่ยน ฮนั้ง หาย นอ ไฮ่ ก๊อง กี​ตู่ โหฒว ดา​วิด ฮู่ง เญย เฒ้ย-ฟุน ?
42020042	เหว่ย หฒุ เยียม สีง ฑูง โซว ดา​วิด กั้น เฟี้ย , ‘ เฒี้ยว ก๊อง บั๋ว เยีย เญย เฒี้ยว , “ เฒว์ย เจี๊ยน เยีย เญย บย่าว แหมง ปูง
42020043	ฒั้ว เยีย ปุน เม่ย เญย วิน-วั้ง โหฒว เม่ย หลอง เหฒา เญย ต๋อง . ” ’
42020044	ดา​วิด เห่ว นิ่น โหฒว เฒี้ยว . วั้ว หญู่ง , กี​ตู่ ฮนั้ง หาย นอ ไฮ่ โหฒว ดา​วิด เญย เฒ้ย-ฟุน ? ”
42020045	หฒวัง เมี่ยน หมวัง เย​ซู ก๊อง วั้ว หฒั่น , เย​ซู บั๋ว นิ่น เญย ไซ-ก๋อ บัว ,
42020046	“ อ๋อย หฒุ ไฝ ฟิม หฌาว เล์ย เญย ฟิน-แซง . นิ่น บัว อะเฮน้ย ฒุ ลุย-ด๊าว มี่งๆ ต้ายๆ , มี่ง วั้ว เฮย-ห่อง อ๋อย เมี่ยน ท่าย , เฒาะ เยียะ ปุน นิ่น บัว . มี่ง หวุ่ย ต้อง นิ่น บัว กิ๊น หลง เจี๋ย เญย ต๋อง เฒว์ย . เปียะ ยิ่น นิ่น บัว ขูง อ๋อย เฒว์ย เตี้ย กอน ฮนั้ง .
42020047	นิ่น บัว ดั๊ว เอ๊า-กว๊า เญย จา-ตี้ง หญั่น หย่า ตุ๊-เอ๋ย เต๋า เก๋า ด๊าว เญย ดั๊ว เมี่ยน . ต้ง น้าย หญู่ง เมี่ยน อ๋อย หฒุ ตี่ง ฒุ์ย เก้า เฮนี้ย เจี๋ย . ”
42021001	เย​ซู เธา เฮมียน ปวัด ปุ๊ด-ฒ่อย เมี่ยน ตั๊บ ญ่าน หฒั่ง ทิน-ฮู่ง เญย เปย๊า วั้ว นอม เซียว ญ่าน เญย ฟาง .
42021002	นิ่น หย่า ปวัด เต้า เอ๊า-กว๊า-จ่ม ต้าย ตั๊บ อี นอม ต้ง ฒิ่น ซิ .
42021003	เย​ซู ก๊อง , “ เยีย ก๊อง เฒียน บั๋ว เม่ย บัว , น้าย เต้า เอ๊า-กว๊า-จ่ม ฝ่ง ห่อ เญย ญ่าน เก้า ธั้ม เจี๋ย เต้าๆ เญย .
42021004	เหว่ย หฒุ วั้ว เต๋ย เมี่ยน ญ่าน ธั้ม , นิ่น บัว ฝ่ง ห่อ เต๋ย ป๊า ฮนั้ง . มป่า น้าย เต้า เอ๊า-กว๊า ด่ง หน่าย จ่ม , เลี่ยม นิ่น เญย ยู์ง แหม่ง ญ่าน นิ่น ฝ่ง ห่อ เหฑ่ง หมี่ อ๊ะ . ”
42021005	ม่าย เต๋ย เมี่ยน เธง หฒั่ง ทิน-ฮู่ง เญย เปย๊า ฒอง ตุ๊ เหฑว่ย ไห่ . หล่ง หละเปย๊ย-เหฑว่ย โหฒว ต้าย , หย่า หล่ง เมี่ยน ฝ่ง ห่อ เญย ฒี่ง เหญ่ย ฒอง เหฑว่ย . เย​ซู ก๊อง ,
42021006	“ เม่ย บัว ปวัด น้าย เต๋ย กะน้าย , ม่าย นอม ฮนอย เหยียด ฒู้ง หฒุ แธะ เหฑ่ง . ไม้ ม่าย เหยียด คว้าย หละเปย๊ย ลับ เจี๊ยน อ๊ะ . ”
42021007	นิ่น บัว หน่าย เย​ซู , “ ไซ-เตี๋ย อ้า ! โท้ บั๋ว เยีย บัว โอ่ . น้าย เต๋ย สี่ หาย หฒั่น อ๋อย ธ้วด ? สี่ อ๋อย ธ้วด วั้ว หฒั่น ม่าย หาย หญู่ง จั๋ง-โห่ ปุน ธีง เฒี่ยง โห่ เถา ? ”
42021008	เย​ซู ก๊อง , “ อ๋อย หฒุ ไฝ ฟิม โอ่ . ไม้ ตู๋ง หมวัง หาย เต้า ดั๊ว เม่ย บัว . ม่าย เมี่ยน ธั้ม อ๋อย หล่ง เยีย เญย บั๋ว ต้าย ก๊อง , ‘ เยีย ต้ง กี​ตู่ อ๊ะ , ’ หย่า ก๊อง , ‘ เฒี่ยง โห่ เถา อ๊ะ . ’ ไม้ ตู๋ง กัน นิ่น บัว .
42021009	เม่ย บัว ไฮ์ เบ๊าะ ต้ม จ๋า เหธา เต่ย-ปูง หลุ่น เญย เฝียน , ไม้ ตู๋ง กั้ม เหฑีย . น้าย เต๋ย สี่ ด่ง หาย หย่า อ๋อย ธ้วด ด่าง . มป่า เซ้ด เมว์ย เญย ฮนอย-เหญียะ เลี่ยม เฒ่ย ไม้ แก้ง เถา . ”
42021010	เย​ซู แอ๋ง ก๊อง , “ น้าย ฝีง เหธา วั้ว ฝีง อ๋อย เบ๊าะ จ๋า . น้าย นอม กั๊วะ เหธา วั้ว นอม กั๊วะ อ๋อย เบ๊าะ ต้ม จ๋า .
42021011	แอ๋ง ม่าย เต๋ย ต๋อง เดา หย่า ต์ง ตุ๊ เสย ไห่ . ม่าย เต๋ย ต๋อง ปวั้ง ต้ม หง่อ , ม่าย เต๋ย ปุ๊ด ต้ม ววน-แป่ง . หย่า ม่าย กั้ม เหฑีย ไห่ เญย สี่ , เหธา ต้ม จั๋ง-โห่ เยียม วั้ว ลู่ง ธ้วด .
42021012	“ น้าย เต๋ย สี่ ไม้ แก้ง ธ้วด เญย ฮนอย-เหญียะ , เมี่ยน อ๋อย เฒาะ เม่ย บัว หย่า โหฒว โตะ ห่อย . นิ่น บัว อ๋อย เฒาะ เม่ย บัว จิว ปุน หวุ่ย ต้อง หย่า ปุน เม่ย บัว หฒุ หววน เจี๊ยน โล่ . เม่ย บัว เหว่ย เยีย เญย เม่ง แอ๋ง หฒุ ต้อ มี่ง เยียม ฮู่ง เตี๋ย เหธา หฒูง เญย หฑะเฮมียน .
42021013	ฯฒฯ ม่าย ฉัง ก๊อง เหว่ย คู้ เฝียน โหฒว ฒอง-เหฒง .
42021014	อ๋อย หฒุ จา-ด่าง ตี่ง เฮญี้ยว ไม้ ตู๋ง เฑ่า เถา วั้ว หฒั่น ฮนั้ง หาย นอ เตา .
42021015	เหว่ย หฒุ เยีย อ๋อย ปุน เม่ย บัว ม่าย ฑุ่ย ม์า , ม่าย ธง-เม่ง , ปุน เม่ย บัว เญย วิน-วั้ง แฑง ไม้ ฮี่ง หย่า ไม้ ม่าย หว่า ก๊อง อ๊ะ .
42021016	เม่ย บัว เญย เตี๋ย หม่า , มั์ว-ต่อย , เธียน-เธะ , ก๋อ-โย์ว หย่า อ๋อย หม่าย เม่ย บัว . ม่าย เต๋ย เม่ย บัว หย่า อ๋อย หฒุ นิ่น บัว ไต๋ ไต่ .
42021017	หลาย เยีย , หฒวัง เมี่ยน อ๋อย ฑอง เม่ย บัว .
42021018	มป่า เม่ย บัว เญย บะเปยย เหยียด ติ้ว ฒู้ง ไม้ หฒุ เหมียด .
42021019	เม่ย บัว เตี๊ย ตุ๊ เถา ต้าว นอ , ฯฒฯ เหฌียว ตุ๊ เม่ย บัว เญย แหม่ง อ๊ะ .
42021020	“ เม่ย บัว ปวัด แปง เว่ย เจี๊ยน เย​ลู​ซา​เลม วั้ว หฒั่น , เม่ย บัว ฯฒฯ ฮิ้ว ตุ๊ ฒี่ง หฒุ ป่าย ฮวาง เญย เฒี่ยง โห่ เถา ฟัด อ๊ะ .
42021021	วั้ว หฒั่น เยียม ยู​เดีย แซ้ง วั้ว เต๋ย อ๋อย หฒุ เปย๋า ฝาว บง . เยียม ฒี่ง เญย เมี่ยน อ๋อย หฒุ เปย๋า ธ้วด . เยียม กะเหญี่ย หฒิ ฒี่ง วั้ว เต๋ย ไม้ ตู๋ง เปียะ ฒี่ง อ๊ะ .
42021022	เหว่ย หฒุ น้าย เซ ตี่ง ฒุ์ย เญย ฮนอย-เหญียะ , อ๋อย ปุน หญู่งๆ ธ้วด ต้าย ต๋อย เหฑ่ง กีง-โซว เฟี้ย เจี๊ยน เญย หว่า .
42021023	เยียม วั้ว เต๋ย ฮนอย-เหญียะ , ม่าย เจี๊ยน ซิน เหธา ม่าย กู้งว์า ฮบ หญอ เญย มเซียะ ตอน หฒะเก้ง โค้ว อ๊ะ . น้าย นอม เต่ย-ปูง อ๋อย หฒุ ต้ม เหฒะ หน่าน หย่า หฒุ ทิน-ฮู่ง โน์ว , ฯฒฯ ตี่ง น้าย เต๋ย เมี่ยน เญย ฒุ์ย .
42021024	ม่าย เต๋ย หฒุ หฑุ ด๊าว ไต๋ . ม่าย เต๋ย หฒุ ธ้าง มี่ง เถา หม่าน กั๊วะ . จั๋น อ๋อย ธ้าย เจี๊ยน เย​ลู​ซา​เลม ฒี่ง เถา จั๋น เญย เฒี่ยง โห่ ปวั๊ง โสว โหม่ว .
42021025	“ วั้ว หฒั่น เหฮลย , หฮลา , บะฮนอย อ๋อย ธ้วด จั๋ง-โห่ . ลู่ง เดี๊ย หม่าน ฝีง อ๋อย เฑ่า เถา โด๊ะ หย่า ฮนั้ม ไม้ เม่ง แปะ เหว่ย หฒุ ค้อย เจี๋ย ต้ม หล่าง หย่า ปะหละ บุย ตุ๊ เสย ไห่ .
42021026	เมี่ยน กั้ม เหฑีย เกา , ฯฒฯ เม่ย มวั้ง เหฑ่ง . นิ่น บัว กั้ม เหฑีย ไห่ เยียม น้าย ลู่ง เดี๊ย อ๋อย ธ้วด ต้าย เญย สี่ , เหว่ย หฒุ เยียม ลู่ง ม่าย ชะ เญย กะน้าย ฒู้ง หฒุ ดั่น ต์ง .
42021027	เถา วั้ว หฒั่น นิ่น บัว ฯฒฯ ปวัด เยีย , ป้าม เมี่ยน เญย ตอน , ม่าย ชะ เหธา ต้ม ฌัง-หล่าง เยียม ต๊อ บ๋วน เหฌี่ย ต้าย .
42021028	ปวัด น้าย เต๋ย สี่ เจี์ย กอน ธ้วด , อ๋อย หฒุ โซ้ว เจี์ย ต้าย เธา เฮมียน หมั่ง เจี๊ยน ลู่ง , เหว่ย หฒุ หฒัวะ เม่ย บัว เญย เฒี่ยง โห่ เถา ฟัด อ๊ะ . ”
42021029	เย​ซู แอ๋ง ก๊อง น้าย ติ้ว หว่า-เป๊ย ปุน นิ่น บัว หมวัง . นิ่น ก๊อง , “ หมั่ง ก๋า ง่ง หญอ เดี๋ยง เหธา หญู่งๆ เดี๋ยง !
42021030	ปวัด ธ้วด น่อม หลุน ฯฒฯ ฮิ้ว ตุ๊ อ๋อย เปียะ ห่า เกว๋ย อ๊ะ .
42021031	น้าย ฟี่ ฮนั้ง เญย . เม่ย บัว ปวัด น้าย เต๋ย สี่ ธ้วด , เม่ย บัว ฯฒฯ ฮิ้ว ตุ๊ ทิน-ฮู่ง โหฒว เฒี้ยว กุ๊น เมี่ยน เญย ฮนอย-เหญียะ เถา ฟัด อ๊ะ .
42021032	“ เยีย ก๊อง เฒียน บั๋ว เม่ย บัว , น้าย ต่อย เมี่ยน เจี๋ย เสย ไม้ แก้ง เหฑ่ง , น้าย เต๋ย เหยียด ฒู้ง สี่ ฯฒฯ ธ้วด ต้าย อ๊ะ .
42021033	ลู่ง เดา อ๋อย เจี๋ย เหฑ่ง มป่า เยีย เญย หว่า เหยียด ลิ์ว ไม้ เจี๋ย .
42021034	“ อ๋อย หฒุ กีง เฮญี้ยว บู้ง เจี๊ยน , ไม้ ตู๋ง หลาย ฮนั้ม อ๋อย หญั่น เป๊ว ฮบ ฆวิน หย่า หลาย เสย หฒั่ง เญย เจ๊า ขวน เฮญี้ยว . กั้ม เหฑีย วั้ว นอม ฮนอย เลี่ยม เฒ่ย เถา , ฮนั้ง แฒง ฮลาง ฮลบ เจี๊ยน เม่ย บัว นอ .
42021035	เหว่ย หฒุ วั้ว นอม ฮนอย หฒะเก้ง อ๋อย เถา ลู่ง เดี๊ย นอมๆ ต๋อง เญย เมี่ยน .
42021036	อ๋อย หฒุ หฒั่นๆ กีง เฮญี้ยว ฒั้ว เจี๊ยน , เต๋า เก๋า โท้ ทิน-ฮู่ง ปุน เม่ย บัว ม่าย ชะ ไฮ่ เตี๊ย ตุ๊ เหยียด ฒู้ง อ๋อย ธ้วด ต้าย เญย สี่ , หย่า ตุ๊ โซ้ว เจี๊ยน เยีย , ป้าม เมี่ยน เญย ตอน , เญย หฑะเฮมียน . ”
42021037	เย​ซู ฮนอยๆ มี่ง หฒั่ง ทิน-ฮู่ง เญย เปย๊า หฌาว เมี่ยน . หฮมวัง เต๋ย นิ่น ฯฒฯ ธ้วด ฒี่ง มี่ง เฒี่ยง ม์วน เยียม กะลั้น บง .
42021038	ดอมๆ เฑี้ยว เญย หฒวัง เมี่ยน มี่ง หฒั่ง ทิน-ฮู่ง เญย เปย๊า อ๋อย หมวัง เย​ซู .
42022001	ไม้ อัน ปี๊ง เญย ฌั้ว เญย ฒิบ , แอ๋ง ม่าย นอม บั๋ว เห่ว เสีย แหม่ง ฒิบ , อ๊า ลั่ม เถา อ๊ะ .
42022002	ไซ เมี่ยน เปย๊ย เหธา หฌาว เล์ย เญย ฟิน-แซง อ๋อย ปี๋ง เจี๊ยน ล์อ ฉัง ไต๋ เย​ซู , เหว่ย หฒุ นิ่น บัว กั้ม เหฑีย หฒวัง เมี่ยน .
42022003	วั้ว หฒั่น ซา​ตาน เปียะ ยู​ดาด เญย เฮญี้ยว . วั้ว เต้า ยู​ดาด , เมี่ยน หย่า เห่ว อิ​สะ​คา​ลิ​โอด . นิ่น โหฒว เย​ซู เญย เหฒียบ เหญ่ย เต้า ไซ-ก๋อ เญย เหยียด เต้า .
42022004	ยู​ดาด ฯฒฯ มี่ง ไซ เมี่ยน เปย๊ย เหธา โก๋ว หฒั่ง ทิน-ฮู่ง เญย เปย๊า เญย แปง-เปย๊ย วั้ว ธ่าง ล่าง ฮนั้ง หาย นอ ไฮ่ เฒาะ เย​ซู จิว ปุน นิ่น บัว .
42022005	วั้ว เต๋ย เมี่ยน อะเฮน้ย ไห่ หย่า แล์ง ปุน ญ่าน นิ่น .
42022006	ยู​ดาด ฯฒฯ แล์ง อ๊ะ . ฯฒฯ ล์อ ฉัง , ต้ง หฒวัง เมี่ยน ไม้ เยียม เญย เฒี่ยง โห่ , เฒาะ เย​ซู จิว ปุน นิ่น บัว .
42022007	เจี๋ย ไม้ อัน ปี๊ง เญย ฌั้ว เญย ฒิบ , ต้ง อ๋อย หฒุ ไต๋ ยู่ง ตอน หญั่น เสีย แหม่ง ฒิบ วั้ว ต๋น หญั่น ฮบ เญย ฮนอย เถา อ๊ะ .
42022008	เย​ซู พ้าย ปี​เต เหธา โย​ฮัน , บั๋ว นิ่น บัว , “ เม่ย บัว อ๋อย หฒุ มี่ง เบ่น เสีย แหม่ง ฒิบ วั้ว ต๋น หญั่น ฮบ ต้าย ปุน บัว ล่ม ฑ่อย หญั่น . ”
42022009	นิ่น บัว หน่าย ก๋า เย​ซู , “ ไซ-เตี๋ย อ๋อย เยีย บัว มี่ง หาย เบ่น ? ”
42022010	นิ่น เตา , “ เม่ย บัว เปียะ ฒี่ง วั้ว หฒั่น ฯฒฯ ม่าย เต้า เมี่ยน ดาม นอม ตั๊บ เจี๊ยน ววม เญย เนีย-หะโล่ว ต้าย ปวั้ง เม่ย บัว . นิ่น เปียะ หาย นอม เปย๊า , เม่ย บัว กัน เจี๊ยน นิ่น เปียะ .
42022011	หย่า หน่าย ก๋า เปย๊า-เฒี้ยว , ‘ ไซ-เตี๋ย หน่าย , นิ่น เหธา นิ่น เญย ไซ-ก๋อ อ๋อย หฒุ เยียม หาย ฉง เปย๊า หญั่น เสีย แหม่ง ฒิบ วั้ว ต๋น หญั่น ฮบ ? ’
42022012	เปย๊า-เฒี้ยว ฯฒฯ ต้อ เม่ย บัว ฝาว มี่ง หมั่ง กู้ หงว่าย วั้ว ฑั่ง เปย๊า , ม่าย ฉง จั๊ง เญย . หญู่งๆ ม่าย ฑ่อย เหฑ่ง . เม่ย บัว เยียม หน่าย เบ่น อ๊ะ . ”
42022013	นิ่น บัว ฯฒฯ มี่ง ปวัด หญู่งๆ ต๋อย เย​ซู ก๊อง เญย หว่า . นิ่น บัว ฯฒฯ เยียม วั้ว เบ่น เสีย แหม่ง ฒิบ เญย หฮนาง .
42022014	เถา หญั่น เญย เฒี่ยง โห่ , เย​ซู เหธา นิ่น เญย กง-โฒ่ บัว ฝาว เตี้ย หญั่น หฮนาง .
42022015	เย​ซู ก๊อง บั๋ว นิ่น บัว , “ เยีย ไม้ แก้ง หฒุ เสี่ยว โค้ว , เยีย หฒะเก้ง อ๋อย เหธา เม่ย บัว หญั่น น้าย ต๋น เสีย แหม่ง ฒิบ เญย หฮนาง ด่าง .
42022016	เยีย บั๋ว เม่ย บัว , ยั่ง น้าย เจี๋ย เยีย ไม้ หญั่น เสีย แหม่ง ฒิบ เญย หฮนาง . ฒั้ว เถา น้าย ต๋น หฮนาง เญย เฒียน เอ๋ย เล์ย ตุ้น ยุ่น เหฑ่ง , เซ ต้ง ทิน-ฮู่ง ต้าย โหฒว เฒี้ยว กุ๊น เมี่ยน เญย เฒี่ยง โห่ , เยีย หธีง ต้าย แอ๋ง ตุ๊ หญั่น . ”
42022017	ก๊อง ลิ์ว , เย​ซู เฒาะ ฒ้าน อะหงุ่น ติ๊ว ต้าย แล์ง ฒี่ง ทิน-ฮู่ง หย่า ก๊อง , “ ฒิบ น้าย นอม ฒ้าน มี่ง ปุน ฆอย เหยียด ล่าน ฮบ เต๋ย .
42022018	เยีย บั๋ว เม่ย บัว , ยั่ง น้าย เจี๋ย เยีย ไม้ ฮบ อะหงุ่น ติ๊ว . ฒั้ว เถา ทิน-ฮู่ง ต้าย โหฒว เฒี้ยว กุ๊น เมี่ยน หธีง ต้าย แอ๋ง ฮบ . ”
42022019	เย​ซู เฒาะ ฌั้ว ต้าย แล์ง ฒี่ง ลิ์ว ทิน-ฮู่ง , ฯฒฯ แมะ ฆอย ปุน ไซ-ก๋อ บัว , หย่า ก๊อง , “ น้าย เยีย เญย ซิน , เซ เหว่ย เม่ย บัว เซี้ย เญย . เม่ย บัว อ๋อย หฒุ ฮนั้ง น้าย โหฒว เหว่ย จั๋ง เยีย . ”
42022020	หญั่น ลิ์ว หฮนาง , เย​ซู แอ๋ง เฒาะ ฒ้าน อะหงุ่น ติ๊ว ต้าย ก๊อง , “ น้าย นอม ฒ้าน เซ หล่ง เยีย เญย ฑย้าม เหลียบ เจี์ย เญย เซียง-แหง่ง หว่า , เซ เหว่ย เม่ย บัว เหลี่ยว ธ้วด ต้าย . ”
42022021	“ หมั่ง ม่าะ ! อ๋อย หม่าย เยีย วั้ว เต้า เญย ปั์ว เหธา เยีย เญย ปั์ว จวั่ง เตี้ย หลอง เจี๊ยน .
42022022	เยีย , ป้าม เมี่ยน เญย ตอน , อ๋อย หฒุ เอย ทิน-ฮู่ง จา-ด่าง ตี่ง ต้าย เญย เกวย เสย , มป่า หม่าย เยีย วั้ว เต้า ฒู้ง หฒุ โค้ว อ๊ะ . ”
42022023	ไซ-ก๋อ บัว ฯฒฯ ล่าน หน่าย ล่าน นิ่น บัว หาย เต้า อ๋อย โหฒว ธ้วด น้าย เต๋ย สี่ .
42022024	ไซ - ก๋อ แฑง เจี์ย ต้าย ก๊อง , เยียม นิ่น บัว บุด๋ง , อ๋อย หฒุ ฝุน นิ่น บัว หาย เต้า โหฒว โฮล เจี๋ย .
42022025	เย​ซู บั๋ว นิ่น บัว , “ จั๋น เญย ฮู่ง กุ๊น เจี๊ยน แปะ ฝีง . โหฒว เจียน-โฟ้ว วั้ว เต๋ย , แปะ ฝีง เห่ว , ‘ เฑีย เมี่ยน เญย ก๋อ-โย์ว . ’
42022026	มป่า เม่ย บัว ไม้ หอบ หฒุ ฮนั้ง หน่าย . เม่ย บัว หาย เต้า โหฒว เก้า โฮล เจี๋ย , วั้ว เต้า อ๋อย หฒุ โหฒว ฮนั้ง เก้า หลุน เจี๋ย วั้ว เต้า . หาย เต้า โหฒว เปย๊ย , วั้ว เต้า อ๋อย หฒุ โหฒว ฮนั้ง โปว นอ .
42022027	หาย เต้า โหฒว เก้า โฮล ? เฒว์ย เจี๊ยน หญั่น วั้ว เต้า ไฟ หลิ่ว เล์ย วั้ว เต้า ? เฒว์ย เจี๊ยน วั้ว เต้า โหฒว เก้า โฮล ไม้ เฒ์ย ? มป่า เยีย เยียม เม่ย บัว บุด๋ง ฮนั้ง ฟู-สู เญย เมี่ยน นอ .
42022028	เยีย ปวั้ง หฒุ โค้ว เม่ย บัว เหธา เยีย เยียม , ไม้ กวั่ง เยีย .
42022029	เยีย เญย เตีย ฮนั้ง หาย นอ เฒาะ นอม กั๊วะ ปุน เยีย , เยีย ฯฒฯ ฮนั้ง วั้ว นอ เฒาะ นอม จิว ปุน เม่ย บัว .
42022030	เซ เหว่ย ปุน เม่ย บัว เยียม เยีย เญย กั๊วะ เหธา เยีย จวั่ง เตี้ย หญั่น จวั่ง เตี้ย ฮบ . เม่ย บัว หย่า ตุ๊ เฒว์ย เหว่ย , เซี้ยม วั้ว เต๋ย เหฒียบ เหญ่ย ฝีง อิ​สะ​ลา​เอน เมี่ยน .
42022031	“ ซี​โมน อ้า ! ซี​โมน ! หมวัง โอ่ . ซา​ตาน ตุ๊ ทิน-ฮู่ง ฆอย ฑุ่ย เสย เม่ย บัว เหยียด ฒู้ง ฮนั้ง เมี่ยน หญม ธุ นอ .
42022032	มป่า เยีย ฒู้ง เหว่ย เม่ย เต๋า เก๋า โท้ ทิน-ฮู่ง ปุน เม่ย เสียน ว้วน , ไม้ ถุย . เม่ย แอ๋ง หฑวน ต้าย ล์อ เยีย , เม่ย อ๋อย หฒุ เถง เม่ย เญย ก๋อ-โย์ว เฮ้น เจี์ย ต้าย . ”
42022033	ปี​เต เตา , “ เฒี้ยว อ้า ! ไม้ กุ๊น เปียะ โล่ , ไม้ กุ๊น ไต่ , เยีย เฒี่ยง หย่า เหธา เม่ย เหยียด ดุย . ไต่ หย่า เหธา เม่ย เหยียด ค้วด . ”
42022034	เย​ซู ก๊อง , “ ปี​เต อ้า ! เยีย บั๋ว เม่ย , อี้ ฮนอย ไจ ไม้ แก้ง หฆาย , เม่ย อ๋อย ก๊อง ปัว หฑุ่น เม่ย ไม้ ฮิ้ว ตุ๊ เยีย . ”
42022035	เย​ซู แอ๋ง หน่าย ก๋า นิ่น เญย ไซ-ก๋อ บัว , “ เยีย พ้าย เม่ย บัว มี่ง วั้ว หฒั่น , เยีย บั๋ว เม่ย บัว ไม้ ตู๋ง ต้อ ญ่าน บัวะ , หย่า ไม้ ตู๋ง ต้อ บัวะ ตั๊บ กะน้าย ไฟ ต้อ เฮ่ , เม่ย บัว ธา หาย หญู่ง ไฟ ? ” นิ่น บัว เตา , “ ไม้ ธา หาย หญู่ง . ”
42022036	เย​ซู ก๊อง , “ มป่า อี้ หฒั่น หาย เต้า ม่าย ญ่าน บัวะ ไฟ ตั๊บ กะน้าย เญย บัวะ อ๋อย หฒุ ต้อ เจี๊ยน มี่ง . หาย เต้า ไม้ ม่าย หฑุ ด๊าว อ๋อย หฒุ หม่าย นิ่น เญย ต้ม ลุย ม์าย ฒูง .
42022037	กีง-โซว เฟี้ย เจี๊ยน ก๊อง , ‘ นิ่น หฒุ ฝุน เหธา ฒุ์ย-เมี่ยน ฟี่ ฮนั้ง . ’
42022038	ไซ-ก๋อ บัว ก๊อง , “ เฒี้ยว อ้า ! หมั่ง ก๋า น้าย ! ม่าย อี ฒูง หฑุ ด๊าว . ” เย​ซู เตา , “ น้าย เก๋า อ๊ะ . ”
42022039	เย​ซู ธ้วด ฒี่ง มี่ง หย่า ฮนั้ง เหยียด เกา นอ , มี่ง กะลั้น บง . ไซ-ก๋อ บัว กัน เจี๊ยน มี่ง .
42022040	เถา วั้ว นอม ต๋อง , เย​ซู บั๋ว นิ่น บัว , “ เม่ย บัว อ๋อย หฒุ โท้ ทิน-ฮู่ง เถง เม่ย บัว ไม้ หฒุ ปวั้ง เสย เฮญี้ยว เญย สี่ . ”
42022041	ก๊อง ลิ์ว , นิ่น กั้น แอ๋ง มี่ง นอม ต๋อง โก เต๋ย เญย , ด่ง ฒอย เหยียด เลา หละเปย๊ย โก เญย ต๋อง , เยียม วั้ว เกว่ย เหฌี่ย เหธา ทิน-ฮู่ง ก๊อง หว่า .
42022042	นิ่น ก๊อง , “ อา เตีย อ้า ! สี ก๊อง เอย เตีย เญย เอ๋ย นอ , โท้ เฒาะ ฆอย เยีย อ๋อย หฒุ ฮบ น้าย นอม ฒ้าน . มป่า ไม้ ตู๋ง เอย เยีย เญย เอ๋ย . อ๋อย หฒุ เอย เตีย กั้น เญย เอ๋ย ฮนั้ง . ”
42022043	ม่าย เต้า ฟิน-เมี่ยน เยียม ทิน-ต้อง ต้าย หิ่น ธ้วด เถง ชะ เย​ซู .
42022044	เย​ซู ปะหละ เฑ่า ตุ๊ โค้ว ไห่ ฯฒฯ จา หล่ง ชะ เต๋า เก๋า . นิ่น ธ้วด หั่น เหยียด นอม เหยียด นอม โฮล เญย , ฮนั้ง ฑย้าม นอ เดี๊ยบ เหฌี่ย เดา .
42022045	เย​ซู เต๋า เก๋า ป่า , เจี์ย ซิน ต้าย เถา ไซ-ก๋อ บัว วั้ว , ปวัด นิ่น บัว หลาย เฑ่า ตุ๊ โค้ว ไห่ , มฌ่อม หมี่ อ๊ะ .
42022046	นิ่น ก๊อง บั๋ว ไซ-ก๋อ บัว , “ เม่ย บัว ฝู่ง ฮนั้ง น้าย นอ มฌ่อม ? เจี์ย ซิน โท้ ทิน-ฮู่ง เถง เม่ย บัว ไม้ หฒุ ปวั้ง เสย เฮญี้ยว เญย สี่ ม่าะ ! ”
42022047	เย​ซู ก๊อง หว่า ฒู้ง ไม้ แก้ง เซ้ด , ม่าย กวั้น เมี่ยน ต้าย . เหฒียบ เหญ่ย เต้า ไซ-ก๋อ เญย เหยียด เต้า , บั๋ว เห่ว ยู​ดาด , หย่า ต้อ เจี๊ยน นิ่น บัว ต้าย . ยู​ดาด มี่ง ฟัด เญย อ๋อย ฒม เย​ซู .
42022048	มป่า เย​ซู หน่าย , “ ยู​ดาด อ่า , เม่ย ฒม เยีย , ป้าม เมี่ยน เญย ตอน , เหว่ย เฒาะ เยีย หม่าย ไฟ ? ”
42022049	เหธา เย​ซู เยียม วั้ว เต๋ย ไซ-ก๋อ ปวัด อ๋อย ม่าย หาย หญู่ง สี่ ธ้วด , นิ่น บัว ฯฒฯ หน่าย ก๋า , “ เฒี้ยว อ้า ! แปง หฑุ ด๊าว ฮงะ นิ่น บัว ตุ๊ เญย ซ่าะ ? ”
42022050	ม่าย เต้า ฒู้ง ฮงะ ต้ม ไซ เมี่ยน เญย โน่ว ฯฒฯ ไพ หฒุ โน่ว เญย บย่าว ปูง มน่อม ดุ๊ด หมี่ อ๊ะ .
42022051	มป่า เย​ซู ก๊อง , “ ไม้ ตู๋ง โหฒว ม่าะ ! ” นิ่น ฯฒฯ ฮลัว วั้ว เต้า โน่ว เญย มน่อม หฒ่อ หลง หมี่ อ๊ะ .
42022052	เย​ซู ก๊อง บั๋ว ต้าย เฒาะ นิ่น วั้ว เต๋ย ไซ เมี่ยน เปย๊ย เหธา โก๋ว ฮู่ง ติ่น เญย แปง-เปย๊ย เหธา เมี่ยน โก๋ , “ เม่ย บัว ปวัด เยีย ฮนั้ง หฒะ แปง หธีง ต้าย ต้อ เจี๊ยน หฑุ ด๊าว เหธา เดี๋ยง-ด๋น ต้าย เฒาะ เยีย ?
42022053	เยีย ฮนอยๆ เหธา เม่ย บัว เยียม หฒั่ง ทิน-ฮู่ง เญย เปย๊า , เม่ย บัว หย่า ไม้ เฒาะ . มป่า อี้ หฒั่น เซ เม่ย บัว เญย เฒี่ยง โห่ อ๊ะ . หฮมวัง เญย ชะ หย่า กุ๊น เจี๊ยน . ”
42022054	นิ่น บัว เฒาะ เย​ซู ต้อ มี่ง ต้ม ไซ เมี่ยน เญย เปย๊า . ปี​เต หย่า กัน เจี๊ยน มี่ง มป่า เล่ย โก เต๋ย เญย .
42022055	เยียม หลาด กะญั์ว , บุด๋ง วั้ว นอม ต๋อง , นิ่น บัว ปั๊ว เจี๊ยน โต์ว เฒว์ย เจี๊ยน . ปี​เต หย่า เหธา นิ่น บัว เฒว์ย วั้ว .
42022056	ม่าย เต้า มเซียะ โปว ปวัด ปี​เต เฒว์ย โต์ว-เหฑ่า เฮลน , โต์ว แอ๊ง หฒุ ปี​เต . วั้ว เต้า โปว นุๆ เญย หมั่ง หย่า ก๊อง , “ น้าย เต้า หย่า เหธา วั้ว ล่าน เมี่ยน เยียม . ”
42022057	มป่า ปี​เต ไม้ เหญี่ยม . นิ่น ก๊อง , “ เม่ย น้าย เต้า มเซียะ ตอน อ้า ! เยีย ไม้ ฮิ้ว ตุ๊ นิ่น นีอา . ”
42022058	อ๊า ตั้ง แอ๋ง ม่าย เต้า เมี่ยน ปวัด ปี​เต ฯฒฯ ก๊อง , “ เม่ย หย่า ต้ง เหยียด เต้า วั้ว กวั้น เมี่ยน นีอา . ” มป่า ปี​เต เตา , “ เม่ย หน่าย เต้า เมี่ยน อ้า ! เยีย ไม้ เฒ์ย เหลาะ . ”
42022059	ฆะฮ้า เหยียด นอม เฒี่ยง โห่ เญย ต๋อง , แอ๋ง ม่าย เต้า เมี่ยน ต้าย ตี่ เจี๊ยน ก๊อง , “ น้าย เต้า ด่ง หาย ฒู้ง โหฒว เหยียด เต้า นิ่น เญย เมี่ยน , เหว่ย หฒุ นิ่น เซ กา​ลิ​ลี เมี่ยน . ”
42022060	มป่า ปี​เต เตา , “ เม่ย หน่าย เต้า เมี่ยน อ้า ! เยีย ฒู้ง ไม้ ฮิ้ว ตุ๊ เม่ย ก๊อง หาย หญู่ง . ” ปี​เต ก๊อง น้าย เต๋ย หว่า ไม้ แก้ง เซ้ด , ไจ ฯฒฯ หฆาย อ๊ะ .
42022061	เฒี้ยว ฮวิน หฑวน หมั่ง เจี๊ยน ปี​เต , ปี​เต ฯฒฯ จั๋ง หฒุ ฒิ่น ด่าง เฒี้ยว ก๊อง เญย หว่า , “ อี้ ม์วน ไจ ฒู้ง ไม้ แก้ง หฆาย , เม่ย ไม้ เหญี่ยม เยีย ปัว หฑุ่น . ”
42022062	ปี​เต ฯฒฯ ธ้วด มี่ง ชะ เญี้ยม ตุ๊ โค้ว ไห่ .
42022063	โก๋ว เย​ซู วั้ว เต๋ย เมี่ยน กวัด โตะ จั๊ด เย​ซู หย่า เบ๊าะ นิ่น .
42022064	นิ่น บัว ปวัง เจี๊ยน นิ่น เญย มฒีง หน่าย นิ่น , “ ไธ ก๋า ! หาย เต้า เบ๊าะ เม่ย ? ”
42022065	นิ่น บัว หย่า ก๊อง หว่า ธั้ม เญย ฮว้วด เย​ซู .
42022066	ลู่ง ฌัง วั้ว หฒั่น , ยิว​ไท เมี่ยน เญย เมี่ยน โก๋ เหธา ไซ เมี่ยน เปย๊ย เหธา หฌาว เล์ย เญย ฟิน-แซง กั๊บ ฒุ้น แอ๋ง ต้อ เย​ซู มี่ง เยียม นิ่น บัว เญย กุ๊น สี่ หวุ่ย หฑะเฮมียน .
42022067	นิ่น บัว ก๊อง , “ สี ก๊อง เม่ย หฒะเก้ง กี​ตู่ , บั๋ว เยีย บัว ม่าะ ! ” เย​ซู เตา , “ สี ก๊อง เยีย บั๋ว เม่ย บัว นอ , เม่ย บัว หย่า ไม้ เสียน .
42022068	สี ก๊อง เยีย หน่าย โจ๋ว หว่า เม่ย บัว , เม่ย บัว หย่า ไม้ เตา .
42022069	มป่า ยั่ง น้าย เจี๋ย , เยีย , ป้าม เมี่ยน เญย ตอน , ฯฒฯ เฒว์ย เจี๊ยน ม่าย ชะ เญย ทิน-ฮู่ง เญย บย่าว แหมง . ”
42022070	นิ่น บัว เหยียด ฒู้ง ก๊อง , “ วั้ว หญู่ง , เม่ย โหฒว ทิน-ฮู่ง เญย ตอน ? ” เย​ซู เตา นิ่น บัว , “ เยีย ต้ง หาย เต้า เม่ย บัว กั้น ก๊อง ลิ์ว อ๊ะ . ”
42022071	นิ่น บัว ก๊อง , “ เยีย บัว ไม้ หฒุ แอ๋ง หล่ง หาย หญู่ง โหฒว ฒอง-เหฒง อ๊ะ . เยีย บัว ฒู้ง ไฮ์ นิ่น กั้น เญย ฑุ่ย ก๊อง ลิ์ว อ๊ะ . ”
42023001	กุ๊น สี่ หวุ่ย เญย เมี่ยน เหยียด ฒู้ง ฯฒฯ เจี์ย ซิน ต้อ เย​ซู มี่ง ปี​ล้าด หฒูง วั้ว .
42023002	เยียม วั้ว นิ่น บัว โก๋ เย​ซู . นิ่น บัว ก๊อง , “ เยีย บัว ปวัด น้าย ล่าน เมี่ยน ดั๊ว เยีย บัว เญย แปะ ฝีง โหฒว ต่อง . นิ่น หย่า บั๋ว นิ่น บัว ไม้ หฒุ ธ้วด โฑว-ฒิ่น ปุน โล​มา ต้ม ฒิ่ว ฮู่ง , หย่า ก๊อง นิ่น กั้น โหฒว กี​ตู่ หย่า โหฒว เต้า ฮู่ง . ”
42023003	ปี​ล้าด ฯฒฯ หน่าย ก๋า เย​ซู , “ เม่ย เก้ง โหฒว ยิว​ไท เมี่ยน เญย ฮู่ง ไฟ ? ” เย​ซู เตา , “ เซ ฮนั้ง เม่ย ก๊อง นอ . ”
42023004	ปี​ล้าด ฯฒฯ ก๊อง บั๋ว ไซ เมี่ยน เปย๊ย หย่า บั๋ว หฒวัง เมี่ยน , “ เยีย ฒ่า ไม้ ธ้วด น้าย ล่าน เมี่ยน ม่าย หาย หญู่ง ฒุ์ย . ”
42023005	มป่า นิ่น บัว เหฌี่ย ชะ จา ก๊อง , “ น้าย ล่าน เมี่ยน หฌาว เญย เล์ย ปุน หฒวัง เมี่ยน หลุ่น เหฑ่ง . นิ่น หฌาว ก๋อม ยู​เดีย เต่ย , เยียม วั้ว กา​ลิ​ลี แซ้ง เจี์ย กอน , อี้ หฒั่น ฒู้ง หฌาว เถา น้าย ต้าย อ๊ะ . ”
42023006	ปี​ล้าด ไฮ์ นิ่น บัว ฮนั้ง น้าย นอ ก๊อง นิ่น ฯฒฯ หน่าย ก๋า , “ น้าย เต้า เซ กา​ลิ​ลี เมี่ยน ? ”
42023007	ปี​ล้าด ฮิ้ว ตุ๊ เย​ซู โหฒว เฮ​โล้ด ฮู่ง เญย แปะ ฝีง , นิ่น ฯฒฯ ฝูง เย​ซู มี่ง เถา เฮ​โล้ด วั้ว . วั้ว หฒั่น เฮ​โล้ด หย่า เยียม เย​ลู​ซา​เลม ฒี่ง .
42023008	เฮ​โล้ด ปวัด เย​ซู ฯฒฯ อะเฮน้ย ไห่ อ๊ะ , เหว่ย หฒุ ขูง ไฮ์ เมี่ยน ก๊อง ฮนั้ง . ไม้ แก้ง ตุ๊ ปวัด เหยียด หฑุ่น . นิ่น หย่า อ๋อย ปวัด เย​ซู โหฒว เต๋ย บัวะ ฮ่อง เญย สี่ .
42023009	เฮ​โล้ด ฯฒฯ หน่าย ธั้ม-หญู่ง เญย มป่า เย​ซู ไม้ เตา เหยียด โจ๋ว .
42023010	ไซ เมี่ยน เปย๊ย เหธา หฌาว เล์ย เญย ฟิน-แซง โซ้ว เจี๊ยน วั้ว , ชะ โก๋ เย​ซู .
42023011	เฮ​โล้ด เหธา นิ่น เญย แปง หมั่ง เผีย , ฮว้วด นิ่น , โหฒว โตะ ปุน นิ่น . นิ่น บัว เฒาะ เต๋ย เหฑว่ย ไห่ เญย ลุย เถง นิ่น ฒุ เจี๊ยน แอ๋ง ฝูง นิ่น หฑวน ปี​ล้าด วั้ว .
42023012	ฒิ่น ด่าง ปี​ล้าด เหธา เฮ​โล้ด โหฒว วิน-จา . มป่า ต้ง หน่าย ฮนอย นิ่น บัว โหฒว หลง ต๊า โล์-แกง .
42023013	ปี​ล้าด เห่ว ไซ เมี่ยน เปย๊ย เหธา เจียน-โฟ้ว เหธา แปะ ฝีง ต้าย กั๊บ ฒุ้น
42023014	ก๊อง บั๋ว นิ่น บัว , “ เม่ย บัว ต้อ น้าย ล่าน เมี่ยน เถา เยีย น้าย โก๋ นิ่น . เม่ย บัว ก๊อง นิ่น โธะ แปะ ฝีง หลุ่น เหฑ่ง . อี้ หฒั่น เยียม น้าย เม่ย บัว เญย หฑะเฮมียน เยีย ฒ่า ลิ์ว . ต้ง เม่ย บัว โก๋ นิ่น วั้ว เต๋ย สี่ , เยีย ไม้ ปวัด นิ่น ต่อง หาย หญู่ง .
42023015	เฮ​โล้ด หย่า ฟี่ ฮนั้ง เญย ไม้ ปวัด นิ่น ม่าย หาย หญู่ง ต่อง เญย ต๋อง , เหว่ย หฒุ นิ่น ฝูง เย​ซู ต๋าว ฆาง หฑวน บัว น้าย . หมั่ง ก๋า , น้าย ล่าน เมี่ยน ไม้ ต่อง หาย หญู่ง ฒุ์ย หฒี่ ตุ๊ ไต๋ เหลาะ .
42023016	ฮนั้ง หน่าย , เยีย ปุน แปง เบ๊าะ ลิ์ว ฯฒฯ ปู๋ง นิ่น อ๊ะ . ”
42023017	หฮญังๆ เถา เสีย แหม่ง ฒิบ , ปี​ล้าด อ๋อย หฒุ ปู๋ง เต้า ฒุ์ย-เมี่ยน ธ้วด ปุน แปะ ฝีง .
42023018	หฒวัง เมี่ยน เหยียด ฒู้ง เหน่า เจี๊ยน คี่ ขูง ค้าด เญย ก๊อง , “ ไต๋ น้าย เต้า อ๊ะ . ปู๋ง บา​ลับ​บัด ปุน เยีย บัว . ”
42023019	น้าย เต้า บา​ลับ​บัด เหธว หลุ่น ฒี่ง กะญั์ว หย่า ไต๋ เจี๋ย เมี่ยน หธีง ต้าย หฒุ หววน เจี๊ยน โล่ .
42023020	ปี​ล้าด ม่าย เฮญี้ยว อ๋อย ปู๋ง เย​ซู , นิ่น ฯฒฯ ก๊อง โฮล เญย บั๋ว หฒวัง เมี่ยน .
42023021	มป่า นิ่น บัว แอ๋ง นี่ หนูง เหน่า เญย เห่ว เจี๊ยน ก๊อง , “ ต้อ นิ่น มี่ง ตีง เจี๊ยน ! ต้อ นิ่น มี่ง ตีง เจี๊ยน เหฒียบ หฑั่ง จ๋า ! ”
42023022	ปี​ล้าด แอ๋ง ก๊อง ตะฟาม หฑุ่น , “ วั้ว หญู่ง , นิ่น โหฒว ต่อง หาย หญู่ง ฒุ์ย ? เยีย เก้ง ไม้ ปวัด นิ่น ต่อง หาย หญู่ง หฒี่ ตุ๊ ไต๋ นิ่น เหลาะ . เยีย ฯฒฯ ปุน เยีย เญย แปง เบ๊าะ ลิ์ว , ปู๋ง ฆอย นิ่น อ๊ะ . ”
42023023	มป่า หฒวัง เมี่ยน เหยียด เฒย คี่ ขูง ค้าด เญย ก๊อง อ๋อย หฒุ ต้อ เย​ซู มี่ง ตีง เจี๊ยน เหฒียบ หฑั่ง จ๋า . หฒวัง เมี่ยน เห่ว เถา ฮี่ง .
42023024	ปี​ล้าด ฯฒฯ ตี่ง เอย นิ่น บัว โท้ เญย โหฒว .
42023025	นิ่น ปู๋ง นิ่น บัว โท้ วั้ว เต้า , ต้ง หลาย เหธว หลุ่น ฒี่ง กะญั์ว ไต๋ เจี๋ย เมี่ยน , หฒุ หววน เจี๊ยน โล่ วั้ว เต้า . นิ่น แอ๋ง เฒาะ เย​ซู จิว ปุน นิ่น บัว , เซว่ย นิ่น บัว โหฒว .
42023026	นิ่น บัว ต้อ เย​ซู ธ้วด เจ๊า วั้ว หฒั่น , ปวั้ง หฒุ เต้า ไซ​ลีน เมี่ยน , บั๋ว เห่ว ซี​โมน , เยียม วั้ว น่า ต้าย อ๋อย เปียะ ฒี่ง . แปง ฯฒฯ ธา ต้าย เฒาะ เหฒียบ หฑั่ง จ๋า หลอง เจี๊ยน ซี​โมน เญย บะเต้า , อ๊าบ นิ่น ดาม กัน เจี๊ยน เย​ซู มี่ง .
42023027	เมี่ยน ธั้ม เญย หย่า กัน เจี๊ยน เย​ซู มี่ง . ม่าย เต๋ย มเซียะ ตอน หย่า เญี้ยม ตุ๊ โค้ว ไห่ เหว่ย หฒุ นิ่น บัว ค้อ-เลี่ยน ไห่ เย​ซู .
42023028	เย​ซู ฮวิน หฑวน ต้าย ก๊อง , “ เย​ลู​ซา​เลม ฒี่ง เญย มเซียะ ตอน อ้า ! เม่ย บัว ไม้ ตู๋ง เหว่ย เยีย เญี้ยม โอ่ . อ๋อย หฒุ เหว่ย เม่ย บัว กั้น เหธา เม่ย บัว เญย ฝุเจว๊ย เญี้ยม ฮนั้ง .
42023029	เหว่ย หฒุ เฒี่ยง โห่ อ๋อย เถา , เมี่ยน อ๋อย ก๊อง , ‘ ไม้ ไฮ่ ม่าย แซง-ยู์ง เญย วั้ว เต๋ย , เหธา ไม้ แก้ง ยู์ง เจี๋ย กู้งว์า วั้ว เต๋ย , แอ๋ง เหธา ไม้ ปุน กู้งว์า ฮบ เจี๋ย หญอ วั้ว เต๋ย มเซียะ ตอน ม่าย เฌียน-โย่ว อ๊ะ . ’
42023030	เถา วั้ว หฒั่น เมี่ยน อ๋อย ก๊อง บั๋ว ต้ม ฒอง , ‘ บาง ต้าย ดั๊บ เยีย บัว ม่าะ ! ’ ‘ ปย๊บ เจี๊ยน เยีย บัว อ๊ะ . ’
42023031	สี ก๊อง เดี๋ยง เญี์ยม เญย เฒี่ยง โห่ นิ่น บัว ฒู้ง ฮนั้ง น้าย โหฒว , เดี๋ยง-โคว-ฆาย อ๋อย ฮนั้ง หาย นอ ? ”
42023032	นิ่น บัว แอ๋ง ต้อ อี เต้า ฒุ์ย-เมี่ยน มี่ง เหธา เย​ซู เหยียด เจ๊า ไต๋ .
42023033	นิ่น บัว มี่ง เถา นอม ต๋อง บั๋ว เห่ว มฆ้อง-เคาะ ต๋อง , เฒาะ เย​ซู ตีง เจี๊ยน เหฒียบ หฑั่ง จ๋า . แอ๋ง ตีง วั้ว เต๋ย อี เต้า ฒุ์ย-เมี่ยน เยียม เย​ซู เญย กะเฮลน . ม่าย เต้า เยียม บย่าว แหมง , ม่าย เต้า เยียม หฒาย แหมง .
42023034	เย​ซู ก๊อง , “ อา เตีย อ้า ! โท้ เตีย กวั่ง ฆอย นิ่น บัว เญย ฒุ์ย , เหว่ย หฒุ นิ่น บัว โหฒว เญย นิ่น บัว ไม้ ฮิ้ว . ” นิ่น บัว หย่า เฒาะ เย​ซู เญย ลุย-โหว ต้าย โด๊ว หมั่ง เหว่ย ปุน ฆอย .
42023035	หฒวัง เมี่ยน โซ้ว เจี๊ยน วั้ว หมั่ง . มป่า โหฒว โฮล วั้ว เต๋ย ยิว​ไท เมี่ยน จั๊ด นิ่น . นิ่น บัว ก๊อง , “ นิ่น เหฌียว ตุ๊ เมี่ยน . สี ก๊อง นิ่น ต้ง ทิน-ฮู่ง กิ๊น ต้าย เญย กี​ตู่ , ปุน นิ่น เหฌียว นิ่น กั้น ม่าะ ! ”
42023036	แปง หย่า ฟี่ ฮนั้ง เญย ฮว้วด เย​ซู , แอ๋ง มี่ง ฟัด เต๋ย เฒาะ อะหงุ่น ติ๊ว-ซุย ธุ้น ปุน นิ่น
42023037	หย่า ก๊อง , “ สี ก๊อง เม่ย หฒะเก้ง ยิว​ไท เมี่ยน เญย ฮู่ง นอ , เหฌียว เม่ย กั้น ม่าะ ! ”
42023038	เยียม เย​ซู กู้ หงว่าย เฟี้ย เจี๊ยน น้าย เต๋ย หว่า , “ น้าย เต้า เซ ยิว​ไท เมี่ยน เญย ฮู่ง . ”
42023039	เหธา เย​ซู ตีง เจี๊ยน วั้ว เต๋ย อี เต้า ฒุ์ย-เมี่ยน ม่าย เต้า ก๊อง โตะ คี เย​ซู , “ เม่ย โหฒว กี​ตู่ ไม้ เฒ์ย ? เหฌียว เม่ย กั้น หย่า เหฌียว เยีย บัว ม่าะ ! ”
42023040	มป่า วั้ว เต้า ฒุ์ย-เมี่ยน ป๊า นิ่น ก๊อง , “ เม่ย ไม้ กั้ม เหฑีย ทิน-ฮู่ง ? บัว ล่ม ฑ่อย หฒุ ตี่ง ฒุ์ย ไต่ .
42023041	เหว่ย บัว เซ หอบ เญย , ผุย ตุ๊ บัว โหฒว เญย . มป่า น้าย เต้า ไม้ โหฒว ต่อง หาย หญู่ง . ”
42023042	นิ่น แอ๋ง ก๊อง บั๋ว เย​ซู , “ เย​ซู อ้า ! เม่ย ต้าย โหฒว ฮู่ง เญย เฒี่ยง โห่ , โท้ จั๋ง เต๋ย เยีย โอ่ . ”
42023043	เย​ซู เตา นิ่น , “ เยีย ก๊อง เฒียน บั๋ว เม่ย , อี้ ฮนอย เม่ย ตุ๊ เหธา เยีย เยียม ออน-เหลาะ หฮวีง . ”
42023044	วั้ว หฒั่น อ๊า ลั่ม เหฒียง อ๋าน เญย เฒี่ยง โห่ , วั้ว นอม เต่ย-ปูง หฮมวัง เหฑ่ง เถา เหฌี่ย อ๋าน ปัว นอม เฒี่ยง โห่ .
42023045	บะฮนอย หย่า หฮมวัง มี่ง . เยียม หฒั่ง ทิน-ฮู่ง เญย เปย๊า วั้ว คว้าย แบะ แก้ง เดีย หย่า บ๋าย โหฒว อี แหมง .
42023046	เย​ซู เห่ว เฉีย โฮล เญย ก๊อง , “ อา เตีย อ้า ! เยีย เญย ลี่ง ว่วน เยีย จิว เยียม เตีย เญย ปั์ว . ” ฮนั้ง น้าย ก๊อง ลิ์ว ฯฒฯ ตั๋ง เฉีย หมี่ อ๊ะ .
42023047	ม่าย เต้า แปง-เปย๊ย ปวัด น้าย เต๋ย สี่ ธ้วด ฯฒฯ เธง ทิน-ฮู่ง หย่า ก๊อง , “ น้าย ล่าน เมี่ยน หฒะเก้ง ! คู้ เมี่ยน . ”
42023048	กั๊บ ฒุ้น หมั่ง น้าย เต๋ย สี่ เญย หฒวัง เมี่ยน ปวัด สี่ ฮนั้ง น้าย นอ ธ้วด , นิ่น บัว ฯฒฯ เฑ่า ไห่ , เฑวย เจี๊ยน หละค้วด หฑวน .
42023049	เหธา เย​ซู จิว หฒัวะ วั้ว เต๋ย เมี่ยน แอ๋ง เหธา เยียม กา​ลิ​ลี กัน เย​ซู ต้าย วั้ว เต๋ย มเซียะ ตอน โซ้ว เจี๊ยน โก เต๋ย เญย หมั่ง น้าย เต๋ย สี่ .
42023050	ม่าย เต้า ยู​เดีย แซ้ง , อา​ลิ​มา​เทีย มู้ง เญย เมี่ยน , บั๋ว เห่ว โย​เซ้บ . นิ่น โหฒว เต้า คู้ เมี่ยน , กัน หลง ทิน-ฮู่ง เญย เล์ย หย่า หฒั่นๆ ฒั้ว เจี๊ยน ทิน-ฮู่ง ต้าย โหฒว เฒี้ยว เญย ฮนอย เถา . นิ่น หย่า โหฒว เต้า กุ๊น สี่ หวุ่ย เญย เมี่ยน . มป่า วั้ว เต๋ย กุ๊น สี่ เมี่ยน ธ่าง ล่าง ตี่ง ฮนั้ง หาย นอ โหฒว วั้ว หฒั่น , โย​เซ้บ ไม้ เถง นิ่น บัว ก๊อง . ม่าย เต้า ยู​เดีย แซ้ง , อา​ลิ​มา​เทีย มู้ง เญย เมี่ยน , บั๋ว เห่ว โย​เซ้บ . นิ่น โหฒว เต้า คู้ เมี่ยน , กัน หลง ทิน-ฮู่ง เญย เล์ย หย่า หฒั่นๆ ฒั้ว เจี๊ยน ทิน-ฮู่ง ต้าย โหฒว เฒี้ยว เญย ฮนอย เถา . นิ่น หย่า โหฒว เต้า กุ๊น สี่ หวุ่ย เญย เมี่ยน . มป่า วั้ว เต๋ย กุ๊น สี่ เมี่ยน ธ่าง ล่าง ตี่ง ฮนั้ง หาย นอ โหฒว วั้ว หฒั่น , โย​เซ้บ ไม้ เถง นิ่น บัว ก๊อง .
42023051	
42023052	โย​เซ้บ มี่ง ล์อ ปี​ล้าด โท้ เย​ซู เญย เซย .
42023053	โท้ ลิ์ว ฯฒฯ มี่ง เฒาะ เซย เหฌี่ย ต้าย , หล่ง ล่าม่า เดีย เปว เจี๊ยน ฝูง มี่ง หฒัง นอม หฒุ ต้าย เญย หละเปย๊ย-โฒ้ว . น้าย นอม โฒ้ว ไม้ แก้ง หฒัง เจี๋ย เหยียด เต้า จั๋น-ไต่ .
42023054	วั้ว ฮนอย เซ หลิ่ว เล์ย เจี๋ย ตี้ง กง เญย ฮนอย , ตี้ง กง ฮนอย อ๋อย เถา อ๊ะ .
42023055	เยียม กา​ลิ​ลี กัน เย​ซู ต้าย วั้ว เต๋ย มเซียะ ตอน กัน เจี๊ยน โย​เซ้บ มี่ง หมั่ง โฒ้ว , หย่า หมั่ง นิ่น บัว ฮนั้ง หาย นอ อัน เย​ซู เญย เซย .
42023056	หมั่ง ลิ์ว นิ่น บัว ฯฒฯ หฑวน มี่ง เบ่น เจี๊ยน ดาง เญย เดีย , ดาง เญย โย่ว , อ๋อย ต้อ มี่ง เฮยี้ยด เย​ซู เญย เซย . เถา ตี้ง กง ฮนอย , นิ่น บัว ฯฒฯ เอย เล์ย-หลัด ตี้ง กง .
42024001	เถา วั้ว นอม เล์ย-ป๋าย เญย ตะเยี้ยด ฮนอย ลู่ง ดอม เฑี้ยว เญย , ลู่ง เบี์ยวๆ ฌัง ฮนั้ง , วั้ว เต๋ย มเซียะ ตอน ต้อ เจี๊ยน นิ่น บัว เบ่น ต้าย เญย เดีย-ดาง มี่ง เย​ซู เญย โฒ้ว .
42024002	เถา วั้ว ปวัด แบะ โฒ้ว-แก้ง วั้ว คว้าย หละเปย๊ย ทุย ฆอย หมี่ อ๊ะ .
42024003	นิ่น บัว ฯฒฯ เปียะ มี่ง หมั่ง , ไม้ ปวัด เฒี้ยว เย​ซู เญย เซย .
42024004	นิ่น บัว โซ้ว เจี๊ยน วั้ว ฮนั้ม ไม้ เม่ง แปะ . เลี่ยม เฒ่ย ม่าย อี ล่าน เมี่ยน ฒุ เจี๊ยน ลุย-โหว แฒ่งๆ เญย โซ้ว เจี๊ยน นิ่น บัว เญย กะเฮลน .
42024005	วั้ว เต๋ย มเซียะ ตอน กั้ม เหฑีย ไห่ ฯฒฯ พัวะ เหฌี่ย เดา . น้าย เต๋ย อี ล่าน เมี่ยน หน่าย นิ่น บัว , “ เม่ย บัว เหว่ย หาย ติ่ว ต้าย น้าย จั๋น-ไต่ เยียม เญย ต๋อง ล์อ เมี่ยน นั่ง เมี่ยน ?
42024006	นิ่น ไม้ เยียม น้าย เหลาะ . นิ่น นั่ง ต้าย อ๊ะ . เม่ย บัว อ๋อย หฒุ จั๋ง เถา นิ่น เยียม กา​ลิ​ลี วั้ว หฒั่น ก๊อง บั๋ว เม่ย บัว วั้ว เต๋ย หว่า .
42024007	นิ่น ก๊อง , ‘ เยีย , ป้าม เมี่ยน เญย ตอน , อ๋อย หฒุ จิว ปุน เมี่ยน หว่าย เมี่ยน ต้อ มี่ง ตีง เหฒียบ หฑั่ง จ๋า . มป่า ตะฟาม ฮนอย เยีย แอ๋ง นั่ง ต้าย ’ วั้ว เต๋ย หว่า . ”
42024008	วั้ว เต๋ย มเซียะ ตอน ฯฒฯ จั๋ง หฒุ เย​ซู เญย หว่า อ๊ะ .
42024009	เยียม โฒ้ว หฑวน มี่ง , นิ่น บัว เฒาะ น้าย เต๋ย เหยียด ฒู้ง สี่ บั๋ว วั้ว เต๋ย เหฒียบ เยี้ยด เต้า กง-โฒ่ เหธา กะเฮลน เญย หฒวัง เมี่ยน .
42024010	บั๋ว กง-โฒ่ บัว วั้ว เต๋ย มเซียะ ตอน , ต้ง มัก​ดา​ลา มู้ง วั้ว เต้า มา​ลี​ยา เหธา โย​อัน​นา เหธา ยา​กอบ เญย มา , มา​ลี​ยา , แอ๋ง เหธา นิ่น บัว ต้าย วั้ว เต๋ย มเซียะ ตอน .
42024011	มป่า กง-โฒ่ บัว ไม้ เสียน . หล่าย น้าย เต๋ย มเซียะ ตอน หละไกว้ ก๊อง ฮนั้ง .
42024012	มป่า ปี​เต เจี์ย ซิน ถิว เจี๊ยน มี่ง เถา โฒ้ว , โด๊ะ เหฌี่ย เธี้ยบ หมั่ง , ขูง ปวัด เดีย-ตั้ม ฮนั้ง . นิ่น ฯฒฯ ต๋าว ฆาง หฑวน , หย่า ฮนั้ม ไม้ เม่ง แปะ น้าย เต๋ย สี่ .
42024013	ต้ง หน่าย ฮนอย ม่าย อี เต้า เย​ซู เญย ไซ-ก๋อ มี่ง นอม ล์าง เห่ว เอม​มา​อูด , เยียม นิด เย​ลู​ซา​เลม ฒี่ง เล่ย ไม้ โก เหฒียบ เยี้ยด กี​โล เจ๊า .
42024014	กัน เจ๊า มี่ง วั้ว หฒั่น , นิ่น บัว ก๊อง เจี๊ยน โคะ โหะ ธ้วด ลิ์ว เญย สี่ มี่ง .
42024015	ต๋อย นิ่น บัว ก๊อง เจี๊ยน วั้ว หฒั่น , เย​ซู กั้น ต้าย ฟัด เหธา เจี๊ยน นิ่น บัว มี่ง .
42024016	นิ่น บัว ปวัด เญย มป่า เหว่ย หาย ติ่ว มเปย , นิ่น บัว เฒียะ ไม้ ตุ๊ นิ่น .
42024017	เย​ซู หน่าย ก๋า นิ่น บัว , “ เม่ย บัว กัน เจี๊ยน เจ๊า มี่ง เม่ย บัว ก๊อง หาย หญู่ง ? ” นิ่น บัว ฯฒฯ ตี้ง เจี๊ยน , เฮมียน เฑ่าๆ วั้ว .
42024018	ม่าย เต้า , บั๋ว เห่ว เคน​โอ​ปัด , หน่าย เย​ซู , “ ขูง เม่ย กั้น ดุ เต้า แคะ เยียม เย​ลู​ซา​เลม ฒี่ง ไม้ ฮิ้ว ตุ๊ น้าย เต๋ย อี เหฒีย ฮนอย ธ้วด ต้าย เญย สี่ ? ”
42024019	เย​ซู แอ๋ง หน่าย , “ หาย หญู่ง สี่ ? ” นิ่น บัว เตา , “ นา​ซา​เล้ด มู้ง เญย เย​ซู เญย สี่ . นิ่น โหฒว เต้า โต่ว หว่า เมี่ยน . เยียม ทิน-ฮู่ง เหธา หฒวัง เมี่ยน เญย หฑะเฮมียน นิ่น ก๊อง เญย หว่า เหธา โหฒว เญย สี่ ม่าย ต้ม ชะ .
42024020	เยีย บัว เญย ไซ เมี่ยน เปย๊ย เหธา เจียน-โฟ้ว เฒาะ นิ่น จิว ปุน จั๋น ตี่ง ฒุ์ย ไต๋ นิ่น ฯฒฯ ต้อ นิ่น มี่ง ตีง เหฒียบ หฑั่ง จ๋า ไต่ .
42024021	เยีย บัว หย่า ฮนั้ม เจี๊ยน ต้ง น้าย เต้า อ๋อย หฒัวะ อิ​สะ​ลา​เอน เมี่ยน หฑวน . หย่า ไม้ ตาน บัวะ น้าย ฮนั้ง . น้าย เต๋ย สี่ ธ้วด ลิ์ว ตุ๊ ปัว ฮนอย อ๊ะ .
42024022	มป่า เยียม เยีย บัว วั้ว ม่าย เต๋ย มเซียะ ตอน โหฒว ปุน เยีย บัว ฮนั้ม ไม้ เม่ง แปะ . นิ่น บัว อะดอม เฑี้ยว เญย มี่ง วั้ว โฒ้ว หมั่ง .
42024023	ไม้ ปวัด นิ่น เญย เซย หมี่ อ๊ะ . นิ่น บัว หฑวน ต้าย ก๊อง นิ่น บัว ปวัด ฟิน-เมี่ยน หิ่น ธ้วด ต้าย บั๋ว นิ่น บัว , เย​ซู เฒี่ยง เจี๊ยน เญย .
42024024	เยีย บัว ม่าย เต๋ย มี่ง หมั่ง หย่า ปวัด ฮนั้ง น้าย เต๋ย มเซียะ ตอน ก๊อง นอ . มป่า นิ่น บัว ไม้ ปวัด เย​ซู . ”
42024025	เย​ซู ก๊อง บั๋ว นิ่น บัว , “ เม่ย บัว เมี่ยน หฮงง เมี่ยน อ้า ! โต่ว หว่า เมี่ยน ก๊อง เญย เหยียด ฒู้ง หว่า เม่ย บัว เหว่ย หาย ติ่ว เสียน ด่ง หน่าย ดั้น ?
42024026	กี​ตู่ อ๋อย หฒุ เสี่ยว ลิ์ว หน่าย เต๋ย โค้ว เญย สี่ หธีง ต้าย เปียะ นิ่น เญย ฌัง-หล่าง ไม้ เฒ์ย ? ”
42024027	เย​ซู ฯฒฯ ก๊อง เม่ง กีง-โซว เฒี้ยง เจี๊ยน นิ่น กั้น ก๊อง เญย โจ๋วๆ หว่า ปุน นิ่น บัว หมวัง , เยียม โม​เซ เญย เล์ย-หลัด โซว เจี์ย กอน แอ๋ง ก๊อง เหฑ่ง ทิน-ฮู่ง เญย หฒวัง โต่ว หว่า เมี่ยน เญย โซว .
42024028	มี่ง อ๊า ลั่ม เถา นิ่น บัว อ๋อย มี่ง วั้ว นอม ล์าง , เย​ซู โหฒว ฮนั้ง อ๋อย แปง หฒะ เญย เจี๋ย .
42024029	มป่า นิ่น บัว ชะ เลี่ยว นิ่น ก๊อง , “ อี้ หฒั่น อ๊า ลั่ม หฮมวัง อ๊ะ . บะฮนอย อ๋อย ม้วด อ๊ะ . เหธา เยีย บัว เปว๋ย ม์วน น้าย ม่าะ ! ” เย​ซู ฯฒฯ เปียะ เปย๊า เหธา นิ่น บัว ฮิด วั้ว .
42024030	เย​ซู เหธา นิ่น บัว จวั่ง เตี้ย หญั่น หฮนาง วั้ว หฒั่น , นิ่น แอ๋ง เฒาะ ฌั้ว ต้าย แล์ง ฒี่ง ลิ์ว ทิน-ฮู่ง ฯฒฯ แมะ ฆอย ปุน นิ่น บัว .
42024031	ทิน-ฮู่ง ปุน นิ่น บัว อี ล่าน เลี่ยม เฒ่ย เฒียะ ตุ๊ เย​ซู , เฒียง หน่าย ไม้ ปวัด นิ่น หมี่ อ๊ะ .
42024032	ล่าน บั๋ว ล่าน , “ บัว กัน เจ๊า ต้าย วั้ว หฒั่น , นิ่น เหธา บัว ก๊อง หว่า หย่า พ้อ เม่ง กีง-โซว , บัว ไฮ์ จอม เฮญี้ยว ไห่ ฮนั้ง ม่าย โต์ว เหฒียะ เจี๊ยน นอ เอาะ ? ”
42024033	นิ่น บัว เลี่ยม เฒ่ย เจี์ย ซิน หฑวน เย​ลู​ซา​เลม . นิ่น บัว ปวัด วั้ว เต๋ย เหฒียบ เยี้ยด เต้า ไซ-ก๋อ เหธา เต๋ย นิ่น บัว เญย ต่อย กั๊บ ฒุ้น วั้ว ,
42024034	ไฮ์ นิ่น บัว ก๊อง , “ เฒี้ยว หฒะเก้ง นั่ง ต้าย อ๊ะ . นิ่น หิ่น ปุน ซี​โมน ปวัด ลิ์ว อ๊ะ . ”
42024035	วั้ว เต๋ย อี ล่าน หย่า ก๊อง นิ่น บัว เยียม เจ๊า หฒั่ง ปวั้ง เญย สี่ หย่า ก๊อง เย​ซู แมะ ฌั้ว วั้ว หฒั่น นิ่น บัว เฒียะ ตุ๊ นิ่น อ๊ะ .
42024036	วั้ว เต๋ย อี ล่าน ก๊อง เจี๊ยน น้าย เต๋ย เจ๊า วั้ว หฒั่น , เฒี้ยว เย​ซู กั้น เลี่ยม เฒ่ย หิ่น ต้าย โซ้ว เจี๊ยน นิ่น บัว หฒวัง เมี่ยน เญย บุด๋ง ก๊อง บั๋ว นิ่น บัว , “ เม่ย บัว แป้ง ออน อ๊ะ โอ่ . ”
42024037	นิ่น บัว หล่าย ปวัด จั๋น-ไต่ ฌ์อย มเปย , ฯฒฯ แฮะ นิ่น บัว กั้ม เหฑีย ไห่ , เฮญี้ยว ฮวาง เหฑ่ง .
42024038	มป่า เย​ซู บั๋ว นิ่น บัว , “ เม่ย บัว เหว่ย หาย ติ่ว เฑ่า ฟ่าน ? โหฒว หาย หญู่ง ม่าย เฮญี้ยว บู้ง เบี๊ยน ?
42024039	สัม หมั่ง ก๋า เยีย เญย ปั์ว-เหฒา ! ฮลัว หมั่ง , เม่ย บัว ฯฒฯ ฮิ้ว ตุ๊ ต้ง เยีย อ๊ะ . จั๋น-ไต่ ฌ์อย ไม้ ม่าย อ๊อ , ไม้ ม่าย บู๊ง ฮนั้ง เม่ย บัว ปวัด เยีย ม่าย นอ . ”
42024040	นิ่น ฮนั้ง น้าย นอ ก๊อง หย่า ปุน นิ่น บัว หมั่ง นิ่น เญย ปั์ว-เหฒา .
42024041	หมั่ง ลิ์ว นิ่น บัว อะเฮน้ย ไห่ , บัวะ ฮ่อง ไห่ , มป่า หธ่อ ไม้ แก้ง เสียน . เย​ซู หน่าย นิ่น บัว , “ เยียม น้าย ม่าย หญั่น เญย กะน้าย เญย ไฟ ? ”
42024042	นิ่น บัว เฒาะ เต๋ย ฒิ ต้าย เญย เบย์า ปุน นิ่น .
42024043	นิ่น ฒิบ ต้าย ฯฒฯ ตอง เจี๊ยน นิ่น บัว หญั่น .
42024044	หญั่น ลิ์ว , นิ่น บั๋ว นิ่น บัว , “ น้าย เต๋ย สี่ เซ เยีย เหธา เม่ย บัว เยียม วั้ว หฒั่น เยีย บั๋ว เจี๋ย เม่ย บัว . เยียม โม​เซ เญย เล์ย-หลัด โซว เหธา ทิน-ฮู่ง เญย โต่ว หว่า เมี่ยน เญย โซว เหธา สีง ฑูง เฒี้ยง เจี๊ยน เยีย วั้ว เต๋ย หว่า เหยียด ฒู้ง , อ๋อย หฒุ ธ้วด ต้าย ต๋อย-ติ่ว เหฑ่ง . ”
42024045	เย​ซู ฯฒฯ พ้อ ฆอย นิ่น บัว เญย เฮญี้ยว ปุน นิ่น บัว เม่ง แปะ กีง-โซว .
42024046	นิ่น หย่า ก๊อง บั๋ว นิ่น บัว , “ กีง-โซว เฟี้ย เจี๊ยน ฮนั้ง น้าย นอ ก๊อง กี​ตู่ อ๋อย หฒุ เสี่ยว โค้ว . ไต่ มี่ง เถา ตะฟาม ฮนอย แอ๋ง นั่ง ต้าย .
42024047	อ๋อย หฒุ เต๊ง นิ่น เญย บั๋ว มี่ง ฒุ่น บั๋ว เมี่ยน ก๊อย เฮญี้ยว กวั่ง ฒุ์ย ฯฒฯ ตุ๊ ทิน-ฮู่ง กวั่ง นิ่น บัว เญย ฒุ์ย . อ๋อย หฒุ เยียม เย​ลู​ซา​เลม ฒี่ง เจี์ย กอน ฒุ่น ธ้วด ปวั๊ง หม่าน กั๊วะ หม่าน ฝีง .
42024048	เม่ย บัว โหฒว น้าย เต๋ย สี่ เญย ฒอง-เหฒง เมี่ยน .
42024049	ต้ง เยีย เญย เตีย แล์ง ปุน เญย , เยีย กั้น อ๋อย พ้าย ต้าย เหธา เม่ย บัว เยียม . มป่า เม่ย บัว อ๋อย หฒุ เยียม น้าย ฒี่ง ฒั้ว เถา เยียม กู้ หงว่าย ต้าย เญย ชะ เหฌี่ย เถา เม่ย บัว . ”
42024050	เย​ซู ต้อ นิ่น บัว ธ้วด มี่ง เถา เบ​ทา​นี ล์าง - เฮลน ฯฒฯ เธา เจี๊ยน ปั์ว ปวัง หว่า นิ่น บัว .
42024051	ปวัง เกา หว่า , นิ่น ฯฒฯ เล่ย ฆอย นิ่น บัว , ฝาว ทิน-ต้อง หมี่ อ๊ะ .
42024052	นิ่น บัว ฯฒฯ เยียม วั้ว ป๋าย นิ่น , เฌียน-โย่ว อะเฮน้ย เญย หฑวน เย​ลู​ซา​เลม ,
42024053	หย่า หฒั่นๆ เยียม หฒั่ง ทิน-ฮู่ง เญย เปย๊า เธง ทิน-ฮู่ง .
43001001	ต้ง ธอ ไม้ แก้ง เหฒย ลู่ง เหฒย เดา วั้ว หฒั่น , โต์ ฒู้ง เยียม เญย . โต์ เหธา ทิน-ฮู่ง เยียม หย่า ต้ง ทิน-ฮู่ง .
43001002	ฒิ่น ด่าง เยียม กอน วั้ว หฒั่น , โต์ เหธา ทิน-ฮู่ง เยียม .
43001003	ทิน-ฮู่ง หล่ง นิ่น เหฒย ธ้วด หม่าน หมวด . ไม้ ม่าย เหยียด หญู่ง ทิน-ฮู่ง ไม้ หล่ง โต์ เหฒย .
43001004	โต์ โหฒว เฒี่ยง แหม่ง เญย กอน-ญ่วน . น้าย หญู่ง แหม่ง ต้อ ฌัง ต้าย หฒิว ป้าม เมี่ยน .
43001005	ฌัง หฒิว เปียะ หฮมวัง เญย ต๋อง , หฮมวัง หย่า ไม้ ไฮ่ ฮี่ง ฌัง .
43001006	ทิน-ฮู่ง พ้าย เต้า เมี่ยน ต้าย , บั๋ว เห่ว โย​ฮัน .
43001007	นิ่น ต้าย เถง ฌัง โหฒว ฒอง-เหฒง ปุน หม่าน เมี่ยน ไฮ่ เสียน .
43001008	นิ่น กั้น ไม้ เฒ์ย โหฒว น้าย ฌัง . นิ่น ขูง เถง ฌัง โหฒว ฒอง-เหฒง ฮนั้ง .
43001009	น้าย ฌัง เซ เฒียน ไห่ เญย ฌัง หย่า เปียะ ป้าม เกน หฒิว ฌัง ลู่ง เดี๊ย เมี่ยน ม่าน .
43001010	น้าย โต์ เยียม ป้าม เกน . ทิน-ฮู่ง หล่ง นิ่น เหฒย ป้าม เกน , มป่า ป้าม เมี่ยน เฒียะ ไม้ ตุ๊ นิ่น .
43001011	นิ่น ต้าย เถา นิ่น กั้น เญย เต่ย-ปูง , นิ่น กั้น เญย เมี่ยน หย่า ไม้ ฒิบ นิ่น .
43001012	มป่า ฒิบ นิ่น หย่า เสียน เขา นิ่น วั้ว เต๋ย , นิ่น ปุน ม่าย เล์ย เป๋น ทิน-ฮู่ง เญย น่าม โญ์ว .
43001013	นิ่น บัว เป๋น ทิน-ฮู่ง เญย น่าม โญ์ว เซ ไม้ เฒ์ย เอย ป้าม เมี่ยน เญย ฑย้าม-เฟย ไฟ เอย ป้าม เมี่ยน เญย เอ๋ย ยู์ง . ทิน-ฮู่ง กั้น โหฒว นิ่น บัว เญย เตีย .
43001014	โต์ เป๋น เต้า ป้าม เมี่ยน เยียม บัว บุด๋ง . นิ่น ม่าย เอน-เหธย เหธา เฒียน เล์ย ปวั๊ง เหฑ่ง . เยีย บัว ตุ๊ ปวัด นิ่น เญย ฌัง-หล่าง , เซ เหว่ย หฒุ นิ่น โหฒว หฒั่ง เตี๋ย เญย โดะ ตอน ตุ๊ ต้าย เญย ฌัง-หล่าง .
43001015	โย​ฮัน เถง นิ่น โหฒว ฒอง-เหฒง . นิ่น เห่ว เจี๊ยน ก๊อง , “ เยีย ก๊อง เจี๋ย เญย วั้ว เต้า เซ ต้ง น้าย เต้า อ๊ะ . เยีย ต้าย ด่าง , นิ่น ฆะฮ้า ต้าย มป่า นิ่น โหฒว เก้า โฮล เยีย , เหว่ย หฒุ เยีย ไม้ แก้ง ธ้วด เสย นิ่น ฒู้ง เยียม เญย . ”
43001016	นิ่น เญย เอน โฮล ไห่ ฯฒฯ หฒั่นๆ เหธย ฟุ ปุน บัว .
43001017	ทิน-ฮู่ง หล่ง โม​เซ ปุน บัว ตุ๊ เล์ย-หลัด , มป่า หล่ง เย​ซู กี​ตู่ ปุน บัว ตุ๊ นิ่น เญย เอน เหธา เฒียน เล์ย .
43001018	ไม้ ม่าย หาย เต้า ปวัด เจี๋ย ทิน-ฮู่ง . ขูง ม่าย นิ่น เญย โดะ ตอน , ต้ง เยียม หฒั่ง เตี๋ย เญย กะเฮลน วั้ว เต้า , ปุน บัว ฮิ้ว ตุ๊ ทิน-ฮู่ง ฮนั้ง .
43001019	โย​ฮัน โหฒว เญย ฒอง-เหฒง เซ ฮนั้ง น้าย . เยียม เย​ลู​ซา​เลม ฒี่ง โหฒว โฮล เญย ยิว​ไท เมี่ยน พ้าย เต๋ย ไซ เมี่ยน เหธา เล​วี เมี่ยน มี่ง หน่าย นิ่น , “ เม่ย ต้ง หาย เต้า ? ”
43001020	โย​ฮัน ไม้ ปี๋ง , นิ่น ก๊อง หฒะ เญย . “ เยีย ไม้ เฒ์ย กี​ตู่ . ”
43001021	นิ่น บัว แอ๋ง หน่าย , “ วั้ว หญู่ง , เม่ย ต้ง หาย เต้า ? เม่ย ต้ง เอ​ลี​ยา ไฟ ? ” โย​ฮัน เตา , “ ไม้ เฒ์ย . ” นิ่น บัว แอ๋ง หน่าย , “ ฮนั้ง หน่าย , เม่ย ต้ง วั้ว เต้า โต่ว หว่า เมี่ยน ไฟ ? ” โย​ฮัน เตา , “ ไม้ เฒ์ย เหลาะ . ”
43001022	นิ่น บัว แอ๋ง ก๊อง , “ วั้ว หญู่ง , เม่ย ต้ง หาย เต้า ? บั๋ว เยีย บัว ม่าะ ! เยีย บัว อ๋อย หฒุ หฑวน มี่ง บั๋ว พ้าย เยีย บัว ต้าย วั้ว เต๋ย . เม่ย กั้น ก๊อง เม่ย โหฒว หาย หญู่ง เมี่ยน ? ”
43001023	โย​ฮัน หล่ง โต่ว หว่า เมี่ยน , อิ​สะ​ยา , เญย หว่า เตา นิ่น บัว . นิ่น ก๊อง , “ เยีย ต้ง เยียม เต่ย-ปูง-ฮวาง เฉีย โฮล เญย เห่ว เจี๊ยน ก๊อง , ‘ อ๋อย หฒุ คอย เจ๊า หฒะ เญย หลิ่ว เล์ย ฒิบ เฒี้ยว . ’ ”
43001024	ฟา​ลิ​สี เมี่ยน พ้าย ต้าย วั้ว เต๋ย เมี่ยน
43001025	ฯฒฯ หน่าย โย​ฮัน , “ สี ก๊อง เม่ย ไม้ เฒ์ย กี​ตู่ , หย่า ไม้ เฒ์ย เอ​ลี​ยา , หย่า ไม้ เฒ์ย วั้ว เต้า โต่ว หว่า เมี่ยน , เม่ย เหว่ย หาย ติ่ว เถง เมี่ยน เจี๋ย ววม เญย เล์ย ? ”
43001026	โย​ฮัน เตา , “ เยีย หล่ง ววม เถง เมี่ยน เจี๋ย เล์ย . มป่า แอ๋ง ม่าย เต้า เยียม เม่ย บัว บุด๋ง , เม่ย บัว หย่า ไม้ ฮิ้ว ตุ๊ นิ่น .
43001027	เยีย ต้าย ด่าง , นิ่น ฆะฮ้า ต้าย , มป่า เยีย เลี่ยม ไม้ ผุย เถง นิ่น ไจ๊ เฮ่ ฮลาง . ”
43001028	น้าย เต๋ย เหยียด ฒู้ง สี่ เยียม จอ​แดน ด้าย เญย ตง ปูง แหมง , เบ​ทา​นี ล์าง ธ้วด , ต้ง โย​ฮัน เถง เมี่ยน เจี๋ย ววม เญย เล์ย วั้ว นอม ต๋อง .
43001029	ตะเหญ่ย ฮนอย โย​ฮัน ปวัด เย​ซู หูง เจี๊ยน นิ่น ต้าย ฯฒฯ ก๊อง , “ หมั่ง ม่าะ ! ทิน-ฮู่ง เญย ปะกี ยู่ง ตอน , ต้ง เถย ป้าม เมี่ยน เญย ฒุ์ย วั้ว เต้า .
43001030	ต้ง น้าย เต้า เยีย ก๊อง เจี๋ย บั๋ว เม่ย บัว , ‘ เยีย ต้าย ด่าง , ม่าย เต้า ฆะฮ้า ต้าย มป่า นิ่น โหฒว เก้า โฮล เยีย , เหว่ย หฒุ เยีย ไม้ แก้ง ธ้วด เสย , นิ่น ฒู้ง เยียม เญย . ’
43001031	เยีย กั้น ไม้ ฮิ้ว ตุ๊ นิ่น ต้ง หาย เต้า , มป่า เยีย ต้าย เถง เมี่ยน เจี๋ย ววม เญย เล์ย เหว่ย ปุน อิ​สะ​ลา​เอน เมี่ยน ฮิ้ว ตุ๊ นิ่น . ”
43001032	โย​ฮัน แอ๋ง โหฒว ฒอง-เหฒง ก๊อง , “ เยีย ปวัด สีง ลี่ง ฮนั้ง เหนาะ โฆ เยียม วั้ว ลู่ง เหฌี่ย ต้าย เยียม นิ่น เญย ซิน .
43001033	เยีย หย่า ไม้ ฮิ้ว นิ่น ต้ง หาย เต้า , มป่า พ้าย เยีย ต้าย หล่ง ววม เถง เมี่ยน เจี๋ย เล์ย วั้ว เต้า บั๋ว เยีย , ‘ เม่ย ปวัด สีง ลี่ง เหฌี่ย ต้าย เยียม หาย เต้า เญย ซิน , ต้ง น้าย เต้า อ๋อย หล่ง สีง ลี่ง เถง เมี่ยน เจี๋ย เล์ย . ’
43001034	เยีย ปวัด ลิ์ว อ๊ะ , ฯฒฯ โหฒว ฒอง-เหฒง บั๋ว เม่ย บัว , น้าย เต้า เซ ทิน-ฮู่ง เญย ตอน . ”
43001035	ตะเหญ่ย ฮนอย โย​ฮัน เหธา อี เต้า นิ่น เญย ไซ-ก๋อ แอ๋ง โซ้ว เจี๊ยน วั้ว .
43001036	ปวัด เย​ซู เจี๋ย เจ๊า , โย​ฮัน ฯฒฯ ก๊อง , “ หมั่ง ม่าะ ! ทิน-ฮู่ง เญย ปะกี ยู่ง ตอน . ”
43001037	วั้ว เต๋ย อี เต้า ไซ-ก๋อ ไฮ์ โย​ฮัน ฮนั้ง น้าย นอ ก๊อง , นิ่น บัว ฯฒฯ กัน เจี๊ยน เย​ซู มี่ง .
43001038	เย​ซู ฮวิน หฑวน ปวัด นิ่น บัว กัน เจี๊ยน ต้าย ฯฒฯ หน่าย , “ เม่ย บัว ล์อ หาย หญู่ง ? ” นิ่น บัว ก๊อง , “ ลับ​บี อ่า , เม่ย ฮิด หาย นอม ต๋อง ? ” ( ลับ​บี วั้ว โจ๋ว หว่า เญย เอ๋ย เล์ย เซ ไซ-เตี๋ย . )
43001039	เย​ซู เตา , “ ต้าย หมั่ง ม่าะ ! ” วั้ว หฒั่น เหฌี่ย อ๋าน เล่ย ไม้ โก เปยย นอม เฒี่ยง โห่ . นิ่น บัว ฯฒฯ กัน เจี๊ยน เย​ซู มี่ง เถา นิ่น ฮิด เญย ต๋อง หย่า เหธา นิ่น เยียม วั้ว เถา หฮมวัง .
43001040	ไฮ์ โย​ฮัน ก๊อง ฯฒฯ กัน เจี๊ยน เย​ซู มี่ง วั้ว เต๋ย อี เต้า , ม่าย เต้า โหฒว ซี​โมน ปี​เต เญย โย์ว , อัน​ดา​ลู .
43001041	อัน​ดา​ลู เลี่ยม เฒ่ย มี่ง ล์อ นิ่น เญย ก๋อ , ซี​โมน ปี​เต , บั๋ว นิ่น , “ เยีย บัว ปวัด เม​สิ​ยา อ๊ะโล่ะ ! ” ( เม​สิ​ยา วั้ว โจ๋ว หว่า เญย เอ๋ย เล์ย เซ กี​ตู่ . )
43001042	อัน​ดา​ลู ฯฒฯ ต้อ ซี​โมน มี่ง เถา เย​ซู วั้ว . เย​ซู หมั่ง เจี๊ยน ซี​โมน ฯฒฯ ก๊อง , “ เม่ย เซ โย​ฮัน เญย ตอน , ซี​โมน . ยั่ง น้าย เจี๋ย เม่ย เญย บั๋ว อ๋อย หฒุ เห่ว เค​ฟ้าด . ” ( เค​ฟ้าด ฟาน ต้าย ก๊อง ปี​เต . )
43001043	ตะเหญ่ย ฮนอย เย​ซู ตี่ง เฮญี้ยว มี่ง กา​ลิ​ลี แซ้ง . นิ่น ปวัด ฟี​ลิบ ฯฒฯ ก๊อง บั๋ว นิ่น , “ ต้าย กัน เยีย โอ่ . ”
43001044	ฟี​ลิบ เซ เบด​ไซ​ดา มู้ง เญย เมี่ยน ฮนั้ง อัน​ดา​ลู เหธา ซี​โมน นอ .
43001045	ฟี​ลิบ ล์อ ปวัด นา​ทา​นา​เอน ฯฒฯ ก๊อง , “ ต้ง โม​เซ เฟี้ย เจี๊ยน วั้ว เล์ย-หลัด โซว , เหธา ทิน-ฮู่ง เญย หฒวัง โต่ว หว่า เมี่ยน เฟี้ย เญย โซว เฒี้ยง เจี๊ยน ก๊อง วั้ว ล่าน เมี่ยน , เยีย บัว ตุ๊ ปวัด อ๊ะ . เซ โย​เซ้บ เญย ตอน , นา​ซา​เล้ด มู้ง เญย เย​ซู . ”
43001046	นา​ทา​นา​เอน หน่าย ก๋า , “ ไฮ่ ม่าย หาย หญู่ง หลง เญย เยียม นา​ซา​เล้ด มู้ง ธ้วด ไฟ ? ” ฟี​ลิบ ก๊อง , “ ต้าย หมั่ง ม่าะ ! ”
43001047	เย​ซู ปวัด นา​ทา​นา​เอน ต้าย ล์อ นิ่น ฯฒฯ ก๊อง , “ น้าย เต้า หฒะเก้ง เฒียน อิ​สะ​ลา​เอน เมี่ยน . นิ่น ไม้ ม่าย กู๊ ไกว๋ เญย เฮญี้ยว . ”
43001048	นา​ทา​นา​เอน หน่าย เย​ซู , “ เม่ย ฮนั้ง หาย นอ ฮิ้ว ตุ๊ เยีย ? ” เย​ซู เตา , “ ฟี​ลิบ ไม้ แก้ง เห่ว เม่ย วั้ว หฒั่น , เม่ย เยียม วั้ว ง่ง หญอ เดี๋ยง-กอน , เยีย ปวัด ลิ์ว เม่ย อ๊ะ . ”
43001049	นา​ทา​นา​เอน ก๊อง , “ ไซ-เตี๋ย อ้า ! เม่ย หฒะเก้ง ทิน-ฮู่ง เญย ตอน . เม่ย โหฒว อิ​สะ​ลา​เอน เมี่ยน เญย ฮู่ง . ”
43001050	เย​ซู ก๊อง , “ เหว่ย หฒุ เยีย ก๊อง เยีย ปวัด เม่ย เยียม ง่ง หญอ เดี๋ยง-กอน เม่ย หธีง ต้าย เสียน ? เม่ย ฒู้ง อ๋อย ตุ๊ ปวัด สี่ เก้า โฮล เจี๋ย น้าย . ”
43001051	เย​ซู แอ๋ง ก๊อง บั๋ว นา​ทา​นา​เอน , “ เยีย บั๋ว เฒียน เม่ย บัว , เม่ย บัว อ๋อย ปวัด ลู่ง แก้ง ฆอย , หย่า ปวัด ทิน-ฮู่ง เญย ฟิน-เมี่ยน เยียม เยีย , ป้าม เมี่ยน เญย ตอน , กู้ หงว่าย ฝาวๆ เหฌี่ยๆ . ”
43002001	ตะฟาม ฮนอย เยียม กา​ลิ​ลี เต่ย-ปูง , คา​นา ล์าง , ม่าย นอม ธีง-จา-ยิ่น . เย​ซู เญย มา หย่า เยียม วั้ว เญย .
43002002	เมี่ยน หย่า ธี้ง เย​ซู เหธา นิ่น เญย ไซ-ก๋อ บัว มี่ง วั้ว นอม ยิ่น .
43002003	โหฒว เกา , อะหงุ่น ติ๊ว เหฑ่ง หมี่ อ๊ะ . เย​ซู เญย มา ก๊อง บั๋ว เย​ซู , “ นิ่น บัว เญย อะหงุ่น ติ๊ว เหฑ่ง หมี่ อ๊ะ . ”
43002004	เย​ซู เตา , “ อา มา อ้า ! เหว่ย หาย ติ่ว ปุน น้าย เต๋ย เจ๊า ผาน เถา เยีย ? เยีย เญย เฒี่ยง โห่ ไม้ แก้ง เถา . ”
43002005	เย​ซู เญย มา ก๊อง บั๋ว วั้ว เต๋ย โปว , “ นิ่น บั๋ว เม่ย บัว โหฒว หาย หญู่ง , อ๋อย หฒุ เอย เจี๊ยน โหฒว โอ่ . ”
43002006	ยิว​ไท เมี่ยน เอย เจี๊ยน เล์ย หฑาว ปั์ว-เหฒา เญย หวุย . เหว่ย น้าย , เยียม วั้ว นอม ยิ่น ม่าย จุ๊ นอม หละเปย๊ย-อ๋ง , เหยียด นอม ตั๊บ ตุ๊ ปยา จุ๊ ท้ง ววม .
43002007	เย​ซู บั๋ว วั้ว เต๋ย โปว , “ ดั๊ม ววม ตั๊บ ปวั๊ง วั้ว เต๋ย อ๋ง ม่าะ ! ” นิ่น บัว ฯฒฯ ดั๊ม ววม ตั๊บ ปวั๊ง เถา แป้ง อ๋ง-ฑุ่ย .
43002008	เย​ซู แอ๋ง บั๋ว นิ่น บัว , “ อี้ หฒั่น ดั๊ม เต๋ย น้าย อ๋ง เญย ววม ต้อ มี่ง ปุน ธีง-ซุ้ย โอ่ . ” นิ่น บัว ฯฒฯ ดั๊ม ต้อ มี่ง .
43002009	ธีง-ซุ้ย เสย น้าย เต๋ย ววม เป๋น ต้าย เญย อะหงุ่น ติ๊ว . นิ่น ไม้ ฮิ้ว ตุ๊ น้าย เต๋ย ติ๊ว เยียม หาย ต้าย , ( มป่า ดั๊ม ววม วั้ว เต๋ย โปว ฮิ้ว เญย . ) นิ่น ฯฒฯ เห่ว เซียง-ล่าง ต้าย
43002010	ก๊อง บั๋ว นิ่น , “ เหยียด เกา เมี่ยน ธี้ง แคะ นิ่น บัว ปุน ติ๊ว-คู้ ฮบ ด่าง . ฒั้ว เมี่ยน ฮบ ธั้ม หธีง ปุน ไม้ คู้ เญย ติ๊ว . มป่า เม่ย เลี่ยว คู้ วั้ว หญู่ง เถา อี้ หฒั่น . ”
43002011	เย​ซู โหฒว ธ้วด น้าย ต้าว หฑุ่น บัวะ ฮ่อง เญย จั๋ง-โห่ , เยียม กา​ลิ​ลี แซ้ง , คา​นา ล์าง โหฒว . นิ่น ฮนั้ง น้าย โหฒว ปิ๋ว เม่ง นิ่น เญย ฌัง-หล่าง . นิ่น เญย ไซ-ก๋อ บัว หย่า เสียน เขา นิ่น .
43002012	ฆะฮ้า เย​ซู เหธา นิ่น เญย มา , นิ่น เญย โย์ว บัว , เหธา นิ่น เญย ไซ-ก๋อ บัว มี่ง คา​เป​นา​อุม มู้ง เยียม อี เหฒีย ฮนอย วั้ว .
43002013	วั้ว หฒั่น อ๊า ลั่ม เถา เสีย แหม่ง ฒิบ . เย​ซู ฯฒฯ มี่ง เย​ลู​ซา​เลม ฒี่ง .
43002014	เยียม หฒั่ง ทิน-ฮู่ง เญย เปย๊า นิ่น ปวัด เมี่ยน หม่าย ง่ง , หม่าย ยู่ง , หม่าย แปะ ก๊บ , หย่า ม่าย เมี่ยน เฒว์ย เจี๊ยน ทิ้ว ญ่าน .
43002015	เย​ซู ฯฒฯ หล่ง ฮลาง กิ๊ด ติ้ว ฮลาง-ปิน ต้าย หฒุ่น เหยียด ฒู้ง , เลี่ยม ง่ง , เลี่ยม ยู่ง , ธ้วด หฒั่ง ทิน-ฮู่ง เญย เปย๊า หย่า ปู๋ง คีง ทิ้ว ญ่าน เญย เตี้ย , โต๋ กวั่ง เหฑ่ง นิ่น บัว เญย ญ่าน .
43002016	นิ่น หย่า บั๋ว หม่าย แปะ ก๊บ วั้ว เต๋ย เมี่ยน , “ เปี้ยน เม่ย บัว เญย เหนาะ ธ้วด มี่ง ม่าะ ! ไม้ ตู๋ง หล่ง เยีย เญย เตีย เญย เปย๊า โหฒว เฮย . ”
43002017	ไซ-ก๋อ บัว ฯฒฯ จั๋ง หฒุ กีง-โซว เฟี้ย เจี๊ยน ก๊อง , “ โอ ทิน-ฮู่ง อ้า ! เยีย เหว่ย เม่ย เญย เปย๊า จอม เฮญี้ยว , ฮนั้ง โต์ว เหฒียะ เจี๊ยน เยีย นอ . ”
43002018	โหฒว โฮล เญย ยิว​ไท เมี่ยน หน่าย นิ่น , “ เม่ย อ๋อย โหฒว หาย หญู่ง จั๋ง-โห่ ปุน เยีย บัว หมั่ง , ปุน ธีง เม่ย ม่าย เล์ย ฮนั้ง น้าย นอ โหฒว ? ”
43002019	เย​ซู เตา , “ แธะ น้าย นอม หฒั่ง ทิน-ฮู่ง เญย เปย๊า ม่าะ ! ปัว ฮนอย กะญั์ว เยีย แอ๋ง เหธย เจี์ย ต้าย . ”
43002020	นิ่น บัว หน่าย , “ ปัว ฮนอย เม่ย ไฮ่ โหฒว ตุ๊ เหฒียง เญย ? น้าย นอม หฒั่ง ทิน-ฮู่ง เญย เปย๊า โหฒว เฝย เหฒียบ หลัวะ หฮญัง หธีง ต้าย เหฒียง . ”
43002021	เย​ซู ก๊อง หฒั่ง ทิน-ฮู่ง เญย เปย๊า มป่า หฒะเก้ง ก๊อง เป๊ย นิ่น กั้น เญย ซิน .
43002022	ฆะฮ้า เย​ซู ไต่ มี่ง แอ๋ง นั่ง ต้าย , นิ่น เญย ไซ-ก๋อ บัว จั๋ง หฒุ นิ่น ก๊อง น้าย โจ๋ว หว่า ฯฒฯ เสียน กีง-โซว หย่า เสียน เย​ซู ก๊อง เญย หว่า .
43002023	เย​ซู เยียม เย​ลู​ซา​เลม ฒี่ง เจี๋ย เสีย แหม่ง ฒิบ . ม่าย เมี่ยน ธั้ม เญย เสียน เขา นิ่น เหว่ย หฒุ นิ่น บัว ปวัด นิ่น โหฒว บัวะ ฮ่อง เญย จั๋ง-โห่ .
43002024	มป่า เย​ซู ไม้ ปู๋ง เฮญี้ยว นิ่น บัว เหว่ย หฒุ นิ่น ฮิ้ว ตุ๊ หม่าน เมี่ยน .
43002025	เย​ซู ไม้ เฉียม หฒุ หาย เต้า บั๋ว นิ่น ป้าม เมี่ยน ฮนั้ง หาย นอ , เหว่ย หฒุ นิ่น กั้น ฮิ้ว ตุ๊ เมี่ยน เญย เฮญี้ยว .
43003001	ม่าย เต้า ฟา​ลิ​สี เมี่ยน , บั๋ว เห่ว นี​โค​เด​มัด . นิ่น เซ เหยียด เต้า โหฒว โฮล เญย ยิว​ไท เมี่ยน .
43003002	ม่าย ม์วน นิ่น ต้าย ล์อ เย​ซู ก๊อง , “ ฟิน-แซง อ้า ! เยีย บัว ฮิ้ว ตุ๊ ทิน-ฮู่ง พ้าย เม่ย ต้าย โหฒว ฟิน-แซง . สี ก๊อง ไม้ เฒ์ย ทิน-ฮู่ง เหธา เยียม , ไม้ ม่าย หาย เต้า ไฮ่ โหฒว บัวะ ฮ่อง เญย จั๋ง-โห่ ฮนั้ง เม่ย โหฒว . ”
43003003	เย​ซู เตา , “ เยีย ก๊อง เฒียน บั๋ว เม่ย . หาย เต้า ไม้ กั้น เซียง-ยู์ง เจี๋ย , ไม้ ไฮ่ ตุ๊ ปวัด ทิน-ฮู่ง เญย กั๊วะ . ”
43003004	นี​โค​เด​มัด หน่าย ก๋า , “ เมี่ยน โก๋ เหฑ่ง , ฮนั้ง หาย นอ ไฮ่ เซียง-ยู์ง เจี๋ย ? ไม้ ไฮ่ เปียะ มา เญย กะเซีย กั้น ยู์ง หฑุ่น ซ่าะ ? ”
43003005	เย​ซู เตา , “ เยีย ก๊อง เฒียน บั๋ว เม่ย . หาย เต้า ไม้ เยียม ววม เหธา สีง ลี่ง กั้น เซียง-ยู์ง เจี๋ย , วั้ว เต้า ไม้ ตุ๊ เปียะ ทิน-ฮู่ง เญย กั๊วะ .
43003006	ป้าม เมี่ยน ยู์ง เญย เซ ป้าม เมี่ยน เญย ซิน . สีง ลี่ง ยู์ง เญย เซ ลี่ง ว่วน .
43003007	เม่ย ไม้ ตู๋ง เหว่ย เยีย ก๊อง , ‘ เม่ย บัว อ๋อย หฒุ กั้น เซียง-ยู์ง เจี๋ย ’ น้าย โจ๋ว หว่า ฮนั้ม ไม้ เม่ง แปะ .
43003008	หฑยาว อ๋อย ป่วน หาย , นิ่น ฯฒฯ ป่วน วั้ว . เม่ย ไฮ์ หฑยาว เญย เฉีย มป่า ไม้ ฮิ้ว ตุ๊ นิ่น เยียม หาย ต้าย , หย่า ไม้ ฮิ้ว ตุ๊ อ๋อย มี่ง เถา หาย . สีง ลี่ง ปุน หาย เต้า กั้น เซียง-ยู์ง เจี๋ย เซ ฮนั้ง น้าย นอ . ”
43003009	นี​โค​เด​มัด หน่าย นิ่น , “ น้าย เต๋ย สี่ ฝู่ง ไฮ่ ฮนั้ง น้าย นอ ? ”
43003010	เย​ซู เตา , “ เม่ย เซ โหฒว เต้า อิ​สะ​ลา​เอน เมี่ยน เญย ต้ม ฟิน-แซง , เม่ย หธ่อ ไม้ เม่ง แปะ น้าย เต๋ย สี่ ?
43003011	เยีย ก๊อง เฒียน บั๋ว เม่ย , เยีย บัว ฮิ้ว เญย , เยีย บัว ก๊อง . เยีย บัว ปวัด เจี๋ย เญย , เยีย บัว หย่า โหฒว ฒอง-เหฒง . มป่า เม่ย บัว ไม้ เสียน เยีย บัว โหฒว เญย ฒอง-เหฒง .
43003012	สี ก๊อง เยีย ก๊อง ป้าม เกน เญย เจ๊า เม่ย บัว ฒู้ง ไม้ เสียน , เยีย ต้อ ทิน-ต้อง เญย เจ๊า ต้าย ก๊อง , เม่ย บัว ฝู่ง ไฮ่ เสียน ?
43003013	ไม้ แก้ง ม่าย หาย เต้า ตุ๊ ฝาว เจี๋ย ทิน-ต้อง ธ้วด ลิ์ว เยีย , ป้าม เมี่ยน เญย ตอน , ต้ง เยียม ทิน-ต้อง เหฌี่ย ต้าย วั้ว เต้า .
43003014	“ โล์-ฮนอย โม​เซ เยียม เต่ย-ปูง-ฮวาง ฮนั้ง หาย นอ เฒาะ ต้ง นาง อัน วั้ว ต่ง เหลียบ ฝาว ฮลัง , เยีย , ป้าม เมี่ยน เญย ตอน , หย่า อ๋อย ฮนั้ง วั้ว นอ หฒุ เมี่ยน เฒาะ เหลียบ ฝาว ฮลัง ,
43003015	ปุน หาย เต้า เสียน เขา เยีย ฯฒฯ ตุ๊ เหยียด ลิ์ว เญย แหม่ง .
43003016	“ ทิน-ฮู่ง ด่ง หน่าย ฮนั้ม ลู่ง เดี๊ย เมี่ยน หธีง เฒาะ นิ่น เญย โดะ ตอน เหธย ปุน นิ่น บัว . หาย เต้า เสียน เขา ทิน-ฮู่ง เญย ตอน ไม้ หฒุ เหมียด มป่า ตุ๊ เหยียด ลิ์ว เญย แหม่ง .
43003017	ทิน-ฮู่ง พ้าย นิ่น เญย ตอน เหฌี่ย เถา ป้าม เกน ไม้ เฒ์ย เหว่ย ตี่ง ป้าม เมี่ยน เญย ฒุ์ย . ขูง อ๋อย ปุน ป้าม เมี่ยน ตุ๊ เหฌียว ฮนั้ง .
43003018	“ หาย เต้า เสียน เขา ทิน-ฮู่ง เญย ตอน , วั้ว เต้า ไม้ หฒุ ตี่ง ฒุ์ย . หาย เต้า ไม้ เสียน เขา ทิน-ฮู่ง เญย ตอน นอ , ทิน-ฮู่ง ฒู้ง ตี่ง เจี๊ยน วั้ว เต้า เญย ฒุ์ย , หลาย นิ่น ไม้ เสียน เขา ทิน-ฮู่ง เญย โดะ ตอน .
43003019	“ เซี้ยม ฒุ์ย เญย กอน เซ ฮนั้ง น้าย . ฌัง ต้าย เปียะ ป้าม เกน . เมี่ยน ไม้ อ๋อย หล่ง ฌัง , ขูง อ๋อย หล่ง หฮมวัง ฮนั้ง , เหว่ย หฒุ นิ่น บัว โหฒว เญย สี่ เซ หว่าย ไห่ .
43003020	หาย เต้า โหฒว หว่าย สี่ , วั้ว เต้า ฑอง ฌัง หย่า ไม้ อ๋อย มี่ง ล์อ ฌัง . เฑ่า เหย นิ่น โหฒว เญย หว่าย สี่ อ๋อย ปิ๋ว เม่ง ธ้วด ต้าย .
43003021	มป่า หาย เต้า เอย เจี๊ยน เฒียน เล์ย โหฒว , วั้ว เต้า ต้าย ล์อ ฌัง . ฌัง ฯฒฯ ปุน ธีง นิ่น โหฒว เญย สี่ เซ เขา ทิน-ฮู่ง โหฒว . ”
43003022	น้าย เต๋ย สี่ ธ้วด ลิ์ว , ฆะฮ้า เย​ซู เหธา นิ่น เญย ไซ-ก๋อ บัว มี่ง ยู​เดีย แซ้ง เยียม หธาม วั้ว หย่า เถง เมี่ยน เจี๋ย ววม เญย เล์ย .
43003023	วั้ว หฒั่น โย​ฮัน หย่า เถง เมี่ยน เจี๋ย ววม เญย เล์ย . นิ่น เยียม อาย​โนน มู้ง , เล่ย สา​ลิม มู้ง ไม้ หนั่ง โก , เหว่ย หฒุ วั้ว นอม ต๋อง ม่าย ววม ธั้ม . เมี่ยน หย่า มี่ง วั้ว เจี๋ย ววม เญย เล์ย .
43003024	( วั้ว หฒั่น โย​ฮัน ไม้ แก้ง หฒุ หววน โล่ . )
43003025	ม่าย เต๋ย โย​ฮัน เญย ไซ-ก๋อ เหธา เต้า ยิว​ไท เมี่ยน แฑง สา หวุย เญย เล์ย .
43003026	วั้ว เต๋ย ไซ-ก๋อ ฯฒฯ มี่ง บั๋ว โย​ฮัน , “ ไซ-เตี๋ย อ้า ! เม่ย จั๋ง ตุ๊ เญย ไฟ ? ฒิ่น ด่าง เหธา เม่ย เยียม จอ​แดน ด้าย เญย ตง ปูง แหมง , ต้ง เม่ย โหฒว ฒอง-เหฒง ก๊อง บั๋ว เจี๋ย เยีย บัว วั้ว ล่าน เมี่ยน . อี้ หฒั่น นิ่น เถง เมี่ยน เจี๋ย ววม เญย เล์ย . หฒวัง เมี่ยน ขูง มี่ง ล์อ นิ่น ฮนั้ง อ๊ะ . ”
43003027	โย​ฮัน เตา , “ ไม้ เฒ์ย ทิน-ฮู่ง ปุน นอ , ไม้ ม่าย หาย เต้า ไฮ่ ตุ๊ หาย หญู่ง .
43003028	เม่ย บัว กั้น ไฮ่ เถง เยีย โหฒว ฒอง-เหฒง , ฮิ้ว ตุ๊ เยีย ก๊อง เจี๋ย , ‘ เยีย ไม้ เฒ์ย โหฒว กี​ตู่ วั้ว เต้า . มป่า กี​ตู่ ไม้ แก้ง ต้าย , ทิน-ฮู่ง พ้าย เยีย ต้าย ด่าง . ’
43003029	หล่ง เซียง-บวั์ง วั้ว เต้า มต้าย เซียง-ล่าง . แคะ-ล่อง ฒั้ว เจี๊ยน หมวัง เซียง-ล่าง เญย เฉีย . เยี้ยด ไฮ์ เซียง-ล่าง ก๊อง หว่า นิ่น ฯฒฯ เฌียน-โย่ว ไห่ . เหว่ย น้าย เยีย อี้ หฒั่น ตุ๊ น้าย หญู่ง ออน-เหลาะ เถา ต้าว อ๊ะ .
43003030	“ นิ่น อ๋อย หฒุ โหฒว โฮล เจี๊ยน ฝาว , เยีย อ๋อย หฒุ โหฒว ไฝ เจี๊ยน เหฌี่ย .
43003031	“ เยียม ทิน-ต้อง ต้าย วั้ว เต้า โหฒว เก้า โฮล เจี๋ย เหยียด ฒู้ง . เยียม ป้าม เกน ต้าย วั้ว เต้า เกวย ป้าม เกน , หย่า ก๊อง ป้าม เกน เญย เจ๊า ฮนั้ง . มป่า เยียม ทิน-ต้อง ต้าย วั้ว เต้า โหฒว เก้า โฮล เจี๋ย เหยียด ฒู้ง .
43003032	นิ่น โหฒว ฒอง-เหฒง ก๊อง นิ่น ปวัด เจี๋ย , ไฮ์ เจี๋ย เญย สี่ มป่า ไม้ ม่าย หาย เต้า ฒิบ นิ่น เญย หว่า .
43003033	หาย เต้า ฒิบ นิ่น เญย หว่า เซ ฮนั้ง ฆ้าบ เจี๊ยน เหยียน นอ , ปุน ธีง ทิน-ฮู่ง เซ เฒียน เญย .
43003034	ทิน-ฮู่ง พ้าย ต้าย วั้ว เต้า ก๊อง ทิน-ฮู่ง เญย หว่า , เหว่ย หฒุ ทิน-ฮู่ง เหธย สีง ลี่ง ปุน นิ่น , หย่า ไม้ ม่าย โสว โหม่ว .
43003035	หฒั่ง เตี๋ย ฮนั้ม นิ่น เญย ตอน , เฒาะ หม่าน หมวด จิว ปุน เยียม นิ่น เญย ปั์ว-เดี๊ย .
43003036	หาย เต้า เสียน เขา ทิน-ฮู่ง เญย ตอน , วั้ว เต้า ม่าย เหยียด ลิ์ว เญย แหม่ง . มป่า หาย เต้า ไม้ หมวัง ทิน-ฮู่ง เญย ตอน เญย หว่า นอ , ไม้ ไฮ่ ตุ๊ เหยียด ลิ์ว เญย แหม่ง หย่า หฒุ ทิน-ฮู่ง ตี่ง เจี๊ยน นิ่น เญย ฒุ์ย . ”
43004001	ฟา​ลิ​สี เมี่ยน ไฮ์ ก๊อง เย​ซู ตุ๊ ไซ-ก๋อ เก้า ธั้ม หย่า เถง ไซ-ก๋อ เจี๋ย ววม เญย เล์ย เก้า ธั้ม โย​ฮัน .
43004002	มป่า เฒียน สี่ เซ ไม้ เฒ์ย เย​ซู เถง เมี่ยน เจี๋ย ววม เญย เล์ย . ขูง นิ่น เญย ไซ-ก๋อ บัว เถง ฮนั้ง .
43004003	เย​ซู ฮิ้ว ตุ๊ เมี่ยน ฮนั้ง น้าย นอ ก๊อง , นิ่น ฯฒฯ ธ้วด ยู​เดีย แซ้ง แอ๋ง หฑวน กา​ลิ​ลี .
43004004	นิ่น ไฮ์ ฮนั้ง หาย อ๋อย หฒุ ยั่ง สะ​มา​เลีย แซ้ง หฑวน .
43004005	กัน สะ​มา​เลีย แซ้ง มี่ง เกา , เถา นอม มู้ง เห่ว สิ​คา , เล่ย ยา​โค้บ ปุน นิ่น เญย ตอน , โย​เซ้บ , วั้ว ฑง เดา ไม้ โก .
43004006	ยา​โค้บ เญย ววม-ค้วด หย่า เยียม วั้ว นอม ต๋อง . เย​ซู ยั่ง เกา เจ๊า , โค้ว ไห่ , ฯฒฯ เฒว์ย เหฌี่ย ววม-ค้วด เฮลน . วั้ว หฒั่น ลู่ง อ๊า ลั่ม เต๋ย อ๋าน อ๊ะ .
43004007	ม่าย เต้า สะ​มา​เลีย จั๋น - มวั์ง มี่ง วั้ว ววม-ค้วด ฒ่าง ววม . เย​ซู ก๊อง บั๋ว นิ่น , “ ต่อ อ่า , โท้ เม่ย ปุน เต๋ย ววม เยีย ฮบ โอ่ . ”
43004008	( ต๋อย เจี๊ยน วั้ว นอม เฒี่ยง โห่ ไซ-ก๋อ บัว เปียะ มู้ง ม์าย กะน้าย หญั่น . )
43004009	วั้ว เต้า สะ​มา​เลีย มวั์ง ก๊อง , “ เม่ย ยิว​ไท เมี่ยน ฝู่ง โท้ เยีย สะ​มา​เลีย มเซียะ ตอน ปุน ววม เม่ย ฮบ ? ” ( เหว่ย หฒุ ยิว​ไท เมี่ยน ไม้ เหธา สะ​มา​เลีย จั๋น จิว ทง . )
43004010	เย​ซู เตา , “ สี ก๊อง เม่ย ฮิ้ว ตุ๊ ทิน-ฮู่ง ปุน เญย ฒี่ง เหญ่ย , หย่า ฮิ้ว ตุ๊ เถง เม่ย โท้ ววม ฮบ เซ ต้ง หาย เต้า , เม่ย ฯฒฯ โท้ นิ่น , นิ่น หย่า อ๋อย ปุน ยู์ง แหม่ง เญย ววม เม่ย ฮบ . ”
43004011	วั้ว เต้า มเซียะ ตอน ก๊อง , “ ต้ม ก๋อ อ้า ! เม่ย เลี่ยม ไม้ ม่าย หาย หญู่ง เธีย ววม . ววม-ค้วด หย่า โด เญย . ยู์ง แหม่ง เญย ววม เม่ย มี่ง หาย ล์อ ต้าย ?
43004012	เยีย บัว เญย อง-ถาย-แงะ , ยา​โค้บ , เฒาะ น้าย นอม ววม-ค้วด เลี่ยว เยีย บัว หล่ง . นิ่น กั้น เหธา นิ่น เญย ตอน-เจว๊ย , แซง-คู้ เหยียด ฒู้ง หย่า ฮบ น้าย นอม ววม-ค้วด เญย ววม . เม่ย โหฒว เก้า โฮล เจี๋ย ยา​โค้บ ไฟ ? ”
43004013	เย​ซู เตา , “ หาย เต้า ฮบ น้าย นอม ววม-ค้วด เญย ววม , ฆะฮ้า จาง แอ๋ง ไฮ่ ฆ้าด เญย .
43004014	มป่า หาย เต้า ฮบ เยีย ปุน เญย ววม , จาง เหยียด ลิ์ว ไม้ ไฮ่ ฆ้าด . เยีย อ๋อย ปุน วั้ว หญู่ง ววม เยียม นิ่น เญย เฮญี้ยว ฮนั้ง เหยียด ฒี้ง ววม แป๊ด ธ้วด ต้าย นอ , ปุน นิ่น ตุ๊ เหยียด ลิ์ว เญย แหม่ง . ”
43004015	วั้ว เต้า มเซียะ ตอน แอ๋ง ก๊อง , “ ต้ม ก๋อ อ้า ! โท้ ปุน เต๋ย หน่าย หญู่ง ววม เยีย ฮบ ม่าะ ! เยีย ฯฒฯ เหยียด ลิ์ว จาง ไม้ ฆ้าด หย่า ไม้ หฒุ ต้าย น้าย ฒ่าง ววม . ”
43004016	เย​ซู บั๋ว นิ่น , “ หฑวน มี่ง เห่ว เม่ย เญย โหฆ เหธา เจี๊ยน ต้าย น้าย ม่าะ ! ”
43004017	วั้ว เต้า จั๋น - มวั์ง เตา , “ เยีย ไม้ ม่าย โหฆ . ” เย​ซู ก๊อง , “ เม่ย ก๊อง ไม้ ม่าย โหฆ เก้ง เฒ์ย เญย .
43004018	เม่ย หล่ง เจี๋ย ปยา ถอง โหฆ หมี่ อ๊ะ . อี้ หฒั่น หล่ง เจี๊ยน น้าย เต้า หย่า ไม้ เฒ์ย เม่ย เญย โหฆ . เม่ย เญย หว่า เก้ง เฒียน เญย . ”
43004019	จั๋น - มวั์ง ก๊อง , “ ต้ม ก๋อ อ้า ! เยีย ปวัด เม่ย โหฒว เต้า โต่ว หว่า เมี่ยน .
43004020	เยีย บัว เญย อง-ถาย เยียม น้าย นอม บง หฒั่ง ทิน-ฮู่ง , มป่า เม่ย บัว ยิว​ไท เมี่ยน ก๊อง หอบ หฒุ เยียม เย​ลู​ซา​เลม ฒี่ง หฒั่ง ทิน-ฮู่ง . ”
43004021	เย​ซู ก๊อง บั๋ว นิ่น , “ ต่อ อ้า ! เสียน เยีย เญย หว่า ม่าะ ! เฒี่ยง โห่ อ๋อย เถา , เม่ย บัว ไม้ เยียม น้าย นอม บง หย่า ไม้ เยียม เย​ลู​ซา​เลม ป๋าย หฒั่ง เตี๋ย .
43004022	เม่ย บัว สะ​มา​เลีย เมี่ยน ไม้ ฮิ้ว ตุ๊ เม่ย บัว หฒั่ง หาย เต้า . มป่า เยีย บัว ยิว​ไท เมี่ยน หฒั่ง หาย เต้า เยีย บัว ฮิ้ว เญย , เหว่ย หฒุ เหฌียว เอน เยียม ยิว​ไท เมี่ยน ต้าย .
43004023	วั้ว นอม เฒี่ยง โห่ อ๋อย เถา , ฒู้ง เถา ต้าย อ๊ะ . เฒียนๆ ปัวะ หฒั่ง หฒั่ง เตี๋ย วั้ว เต๋ย , อ๋อย หล่ง สีง ลี่ง หย่า หล่ง เฒียน เล์ย หฒั่ง , เหว่ย หฒุ หฒั่ง เตี๋ย ล์อ น้าย หญู่ง เมี่ยน หฒั่ง นิ่น .
43004024	ทิน-ฮู่ง เซ สีง ลี่ง . หฒั่ง ทิน-ฮู่ง เญย เมี่ยน อ๋อย หฒุ หล่ง สีง ลี่ง เหธา เฒียน เล์ย หฒั่ง . ”
43004025	วั้ว เต้า จั๋น - มวั์ง ก๊อง บั๋ว นิ่น , “ เยีย ฮิ้ว ตุ๊ เม​สิ​ยา , ต้ง บั๋ว เห่ว กี​ตู่ วั้ว เต้า , อ๋อย ต้าย . เถา ต้าย วั้ว หฒั่น นิ่น ฒู้ง อ๋อย บั๋ว เหฑ่ง หญู่งๆ เยีย บัว . ”
43004026	เย​ซู ก๊อง , “ ต้ง อี้ หฒั่น เหธา เม่ย ก๊อง เจี๊ยน หว่า น้าย เต้า เซ ต้ง วั้ว เต้า อ๊ะ . ”
43004027	วั้ว หฒั่น ไซ-ก๋อ บัว หฑวน ต้าย ปวัด เย​ซู เหธา วั้ว เต้า จั๋น - มวั์ง ก๊อง หว่า ฯฒฯ ฮนั้ม ไม้ เม่ง แปะ . มป่า ไม้ ม่าย หาย เต้า หน่าย วั้ว เต้า มเซียะ ตอน , “ เม่ย ต้าย ล์อ หาย หญู่ง ? ” ไฟ หน่าย เย​ซู , “ โหฒว หาย หญู่ง เหธา นิ่น ก๊อง หว่า ? ”
43004028	วั้ว เต้า จั๋น - มวั์ง ฯฒฯ กวั่ง เจี๊ยน นิ่น เญย เนีย-หะโล่ว วั้ว , หฑวน มู้ง มี่ง บั๋ว เยียม มู้ง เญย เมี่ยน ,
43004029	“ เม่ย บัว ต้าย หมั่ง ก๋า , ม่าย เต้า เมี่ยน นิ่น ก๊อง เหฑ่ง เยีย โหฒว เจี๋ย เญย หญู่งๆ สี่ . น้าย เต้า ไม้ เฒ์ย กี​ตู่ ไฟ ? ”
43004030	หฒวัง เมี่ยน ฯฒฯ ธ้วด มู้ง มี่ง หมั่ง เย​ซู .
43004031	จั๋น - มวั์ง หฑวน มี่ง วั้ว หฒั่น , ไซ-ก๋อ บัว เห่ว เย​ซู , “ ไซ-เตี๋ย อ้า ! หญั่น หฮนาง อ๊ะ . ”
43004032	มป่า เย​ซู บั๋ว นิ่น บัว , “ หญั่น ฮบ เยีย ม่าย เญย . ต้ง เยีย ม่าย เญย วั้ว หญู่ง หญั่น ฮบ เม่ย บัว ไม้ ฮิ้ว . ”
43004033	ไซ-ก๋อ บัว ล่าน หน่าย ล่าน , “ ม่าย เมี่ยน ต้อ หฮนาง ต้าย ปุน นิ่น หญั่น ไฟ นี ? ”
43004034	เย​ซู เตา , “ เยีย เญย หญั่น ฮบ เซ เยีย เอย เจี๊ยน พ้าย เยีย ต้าย วั้ว เต้า เญย หฒะเอ๋ย โหฒว , หย่า โหฒว เหฒียง นิ่น เญย กง .
43004035	เม่ย บัว ม่าย โจ๋ว หว่า ก๊อง , ‘ แอ๋ง ม่าย เปยย หฮลา เหญียะ เซียว แกง-หฒวัง เญย เฒี่ยง โห่ เถา อ๊ะ . ’ เยีย บั๋ว เม่ย บัว หลงๆ เญย หมั่ง วั้ว เด่ย . ธุน-แกง หฒัวะ , เซียว ตุ๊ อ๊ะ .
43004036	อี้ หฒั่น เซียว แกง-หฒวัง เญย เมี่ยน ตุ๊ นิ่น บัว เญย กง-ฒิ่น หย่า เซียว แกง-หฒวัง เหว่ย ปุน ตุ๊ เหยียด ลิ์ว เญย แหม่ง . หฒวัง เญย เมี่ยน เหธา เซียว เญย เมี่ยน ฯฒฯ ล่ม ฑ่อย อะเฮน้ย .
43004037	เหว่ย หฒุ เมี่ยน ก๊อง , ‘ ม่าย เต้า หฒวัง , ม่าย เต้า เซียว , ’ วั้ว โจ๋ว หว่า หฒะเก้ง เฒียน .
43004038	เยีย พ้าย เม่ย บัว มี่ง เซียว ต้ง เม่ย บัว ไม้ ด๊อด ชะ หฒวัง เญย . กั้น เต้า ด๊อด ชะ หฒวัง มป่า เม่ย บัว แปะๆ ตุ๊ นิ่น เญย ชะ . ”
43004039	วั้ว นอม มู้ง เญย สะ​มา​เลีย เมี่ยน ธั้ม เญย เสียน เย​ซู เหว่ย หฒุ วั้ว เต้า สะ​มา​เลีย จั๋น - มวั์ง โหฒว ฒอง-เหฒง ก๊อง , “ นิ่น ก๊อง ธ้วด เหฑ่ง เยีย โหฒว เจี๋ย เญย หญู่งๆ สี่ . ”
43004040	ฮนั้ง หน่าย , สะ​มา​เลีย เมี่ยน ต้าย ล์อ เย​ซู วั้ว หฒั่น , นิ่น บัว โท้ เย​ซู เหธา นิ่น บัว เยียม วั้ว . เย​ซู ฯฒฯ เหธา นิ่น บัว เยียม อี ฮนอย .
43004041	เหว่ย เย​ซู ก๊อง เญย หว่า แอ๋ง ม่าย เมี่ยน ธั้ม เญย เสียน นิ่น .
43004042	น้าย เต๋ย เมี่ยน ก๊อง บั๋ว วั้ว เต้า มเซียะ ตอน , “ อี้ หฒั่น เยีย บัว ไม้ เฒ์ย เหว่ย เม่ย ก๊อง เญย หว่า เสียน . เยีย บัว กั้น ไฮ์ นิ่น ก๊อง หย่า ฮิ้ว ตุ๊ น้าย ล่าน เมี่ยน หฒะเก้ง โหฒว ป้าม เมี่ยน เญย เหฌียว เฒี้ยว . ”
43004043	เจี๋ย ลิ์ว วั้ว เต๋ย อี ฮนอย , เย​ซู ธ้วด เจ๊า มี่ง กา​ลิ​ลี แซ้ง .
43004044	เย​ซู กั้น ก๊อง เจี๋ย , “ โต่ว หว่า เมี่ยน เยียม กั้น เญย เต่ย-ปูง , กั้น เญย เมี่ยน ไม้ ท่าย นิ่น . ”
43004045	เถา กา​ลิ​ลี แซ้ง , กา​ลิ​ลี เมี่ยน ฒิบ นิ่น , เหว่ย หฒุ นิ่น บัว หย่า มี่ง เย​ลู​ซา​เลม เจี๋ย เสีย แหม่ง ฒิบ ฯฒฯ ตุ๊ ปวัด เย​ซู โหฒว เญย เหยียด ฒู้ง สี่ .
43004046	เย​ซู แอ๋ง หฑวน กา​ลิ​ลี แซ้ง , คา​นา ล์าง , ต้ง ฒิ่น ด่าง นิ่น หล่ง ววม โหฒว เป๋น อะหงุ่น ติ๊ว วั้ว นอม ล์าง . ม่าย เต้า ฮู่ง เญย ต้ม เจียน , นิ่น เญย ตอน เยียม คา​เป​นา​อุม มู้ง ปุ๊ด แป่ง หมี่ อ๊ะ .
43004047	ต้ม เจียน ไฮ์ ก๊อง เย​ซู เยียม ยู​เดีย แซ้ง ต้าย เถา กา​ลิ​ลี , นิ่น ฯฒฯ มี่ง ล์อ , โท้ เย​ซู มี่ง คา​เป​นา​อุม หฒ่อ นิ่น เญย ตอน . นิ่น เญย ตอน ปุ๊ด แป่ง อ๋อย ไต่ ไห่ อ๊ะ .
43004048	เย​ซู ก๊อง บั๋ว นิ่น , “ สี ก๊อง เม่ย บัว ไม้ ตุ๊ ปวัด เยีย โหฒว จั๋ง-โห่ เหธา บัวะ ฮ่อง เญย สี่ , เม่ย บัว ฒู้ง ไม้ เสียน เยีย . ”
43004049	ต้ม เจียน ก๊อง , “ ต้ม ก๋อ อ้า ! โท้ เม่ย กัน เยีย มี่ง ม่าะ ! เฑ่า เหย เยีย เญย ตอน ไฮ่ ไต่ . ”
43004050	เย​ซู ก๊อง , “ เม่ย กุ๊น หฑวน อ๊ะ . เม่ย เญย ตอน หลง อ๊ะ . ” วั้ว เต้า เจียน เสียน เย​ซู เญย หว่า ฯฒฯ หฑวน หมี่ อ๊ะ .
43004051	หฑวน เกา , ปวัด นิ่น เญย โปว บัว ต้าย บั๋ว นิ่น , “ อี้ หฒั่น เม่ย เญย ตอน หลง หมี่ อ๊ะ . ”
43004052	นิ่น หน่าย นิ่น เญย โปว , “ เยีย เญย ตอน เฒี่ยง หาย หลง ? ” นิ่น บัว เตา , “ อะฮนอย ฆะฮ้า อ๋าน เหยียด นอม เฒี่ยง โห่ ซิน ล่าง หมี่ อ๊ะ . ”
43004053	วั้ว เต้า ตอน เญย เตีย ฯฒฯ จั๋ง หฒุ หฒะเก้ง ต๋อย เย​ซู ก๊อง บั๋ว นิ่น , “ เม่ย เญย ตอน หลง อ๊ะ , ” วั้ว นอม เฒี่ยง โห่ . นิ่น เหธา นิ่น เญย เหยียด เปย๊า เมี่ยน ฯฒฯ เสียน เย​ซู เหฑ่ง .
43004054	น้าย เซ เย​ซู เยียม ยู​เดีย แซ้ง มี่ง กา​ลิ​ลี แซ้ง โหฒว ตะเหญ่ย หฑุ่น บัวะ ฮ่อง ไห่ เญย จั๋ง-โห่ .
43005001	ฆะฮ้า เย​ซู มี่ง เย​ลู​ซา​เลม ฒี่ง เจี๋ย ยิว​ไท เมี่ยน เญย เหยียด นอม ฒิบ .
43005002	เยียม เย​ลู​ซา​เลม ม่าย เต้า แก้ง เห่ว ปะกี ยู่ง แก้ง . แก้ง กะเฮลน ม่าย นอม ววม-ต้ม , ฮิบ​ลู หว่า เห่ว เบด​ซา​ทา . ววม-ต้ม เฮลน หย่า ม่าย ปยา นอม ปี๋ง ล่าง เญย ลิ่ว .
43005003	ปุ๊ด-แป่ง เมี่ยน ธั้ม เญย เปว๋ย วั้ว . มฒีง แม่ง , มฒีง บั๊ว หย่า ม่าย , เหฒา หว่าย เญย หย่า ม่าย , ปุ๊ด แป่ง-ไบ ไม้ ไฮ่ ต์ง เญย หย่า ม่าย . นิ่น บัว ฒั้ว ววม ต์ง ,
43005004	เหว่ย หฒุ ม่าย เต๋ย เฒี่ยง โห่ ม่าย เต้า เฒี้ยว เญย ฟิน-เมี่ยน เหฌี่ย ต้าย มัวะ ววม ต์ง . ววม ต์ง ลิ์ว , หาย เต้า เหฌี่ย มี่ง เหฒียม ด่าง , ไม้ กุ๊น ปุ๊ด หาย หญู่ง แป่ง , แป่ง ฯฒฯ หลง เหฑ่ง อ๊ะ .
43005005	เยียม วั้ว ม่าย เต้า เมี่ยน ปุ๊ด ฟ่า เหฒียบ เป๊ด หฮญัง แป่ง .
43005006	เย​ซู ปวัด นิ่น เปว๋ย วั้ว หย่า ฮิ้ว ตุ๊ นิ่น ปุ๊ด แป่ง เล่า ไห่ , ฯฒฯ หน่าย ก๋า นิ่น , “ เม่ย อ๋อย แป่ง หลง เญย ไฟ ? ”
43005007	วั้ว เต้า แป่ง เมี่ยน เตา , “ ต้ม ก๋อ อ่า , ววม ต์ง เญย เฒี่ยง โห่ ไม้ ม่าย หาย เต้า ต้อ เยีย เหฌี่ย ววม . เยีย กั้น มี่ง ไม้ แก้ง เถา , เมี่ยน เปียะ ด่าง หมี่ อ๊ะ . ”
43005008	เย​ซู ก๊อง บั๋ว นิ่น , “ เจี์ย ซิน ต้าย , ต้อ เจี๊ยน เม่ย เญย จิ่ว ยั่ง เจ๊า มี่ง อ๊ะ . ”
43005009	วั้ว เต้า เมี่ยน เลี่ยม เฒ่ย หลง ต้าย ฯฒฯ ต้อ เจี๊ยน นิ่น เญย จิ่ว ยั่ง เจ๊า มี่ง หมี่ อ๊ะ . วั้ว ฮนอย เซ ต๋อย หฒุ ตี้ง กง ฮนอย .
43005010	ยิว​ไท เมี่ยน ฯฒฯ ก๊อง บั๋ว แป่ง หลง วั้ว เต้า , “ ตี้ง กง ฮนอย เม่ย ต้อ เจี๊ยน จิ่ว มี่ง หาย เดา เซ ต่อง บัว เญย เล์ย . ”
43005011	นิ่น เตา , “ หฒ่อ เยีย หลง วั้ว เต้า เมี่ยน เห่ว เยีย ต้อ เจี๊ยน จิ่ว ยั่ง เจ๊า มี่ง อ๊ะ . ”
43005012	วั้ว เต๋ย เมี่ยน แอ๋ง หน่าย นิ่น , “ เห่ว เม่ย ต้อ เจี๊ยน จิ่ว มี่ง วั้ว เต้า เซ หาย เต้า ? ”
43005013	มป่า แป่ง หลง วั้ว เต้า เมี่ยน ไม้ ฮิ้ว ตุ๊ หฒ่อ นิ่น หลง วั้ว เต้า ต้ง หาย เต้า , เหว่ย หฒุ เมี่ยน ธั้ม ไห่ , เย​ซู หย่า เล่ย ฆอย มี่ง หมี่ อ๊ะ .
43005014	ฆะฮ้า เย​ซู แอ๋ง ปวัด นิ่น หฒ่อ หลง วั้ว เต้า เมี่ยน เยียม หฒั่ง ทิน-ฮู่ง เญย เปย๊า ฯฒฯ ก๊อง บั๋ว นิ่น , “ หมั่ง ก๋า , เม่ย เญย แป่ง หฒ่อ หลง เหฑ่ง . ยั่ง น้าย เจี๋ย ไม้ ตู๋ง ป์าม ฒุ์ย อ๊ะ โอ่ . เหฑีย เม่ย แอ๋ง ไฮ่ ปวั้ง เก้า โค้ว เจี๋ย เญย หน่าน ฒี่ง . ”
43005015	วั้ว เต้า เมี่ยน หฑวน มี่ง ก๊อง บั๋ว โหฒว โฮล เญย ยิว​ไท เมี่ยน , “ หฒ่อ เยีย หลง วั้ว เต้า เซ ต้ง เย​ซู . ”
43005016	เหว่ย หฒุ เย​ซู หล่ง ตี้ง กง ฮนอย โหฒว น้าย เต๋ย สี่ , ยิว​ไท เมี่ยน หธีง ต้าย โหฒว โตะ นิ่น .
43005017	มป่า เย​ซู ก๊อง บั๋ว นิ่น บัว , “ เยีย เญย เตีย หฒั่นๆ โหฒว กง เถา อี้ หฒั่น . เยีย หย่า โหฒว กง อ๊ะ . ”
43005018	เย​ซู ฮนั้ง น้าย นอ ก๊อง , โหฒว โฮล เญย ยิว​ไท เมี่ยน เก้า ฟัด อ๋อย ไต๋ นิ่น , เหว่ย หฒุ นิ่น ไม้ ตาน ต่อง ตี้ง กง ฮนอย เญย เล์ย ฮนั้ง . นิ่น หย่า ก๊อง ทิน-ฮู่ง โหฒว นิ่น เญย เตีย , ฯฒฯ ท่าย นิ่น กั้น เหธา ทิน-ฮู่ง ฟี่ ด่ง โฮล .
43005019	เย​ซู บั๋ว นิ่น บัว , “ เยีย ก๊อง เฒียน บั๋ว เม่ย บัว , หฒั่ง เตี๋ย เญย ตอน ไม้ ไฮ่ เซว่ย กั้น เญย เฮญี้ยว โหฒว หาย หญู่ง . ตอน ปวัด เตีย โหฒว หาย หญู่ง , นิ่น ฯฒฯ ขูง โหฒว วั้ว หญู่ง ฮนั้ง . เตีย โหฒว หาย หญู่ง , นิ่น เญย ตอน ฯฒฯ โหฒว วั้ว หญู่ง .
43005020	หฒั่ง เตี๋ย ฮนั้ม นิ่น เญย ตอน , ฯฒฯ เฒาะ กั้น โหฒว เญย เหยียด ฒู้ง สี่ ปุน นิ่น เญย ตอน หมั่ง . นิ่น ฒู้ง อ๋อย โหฒว เก้า โฮล น้าย เต๋ย สี่ ปุน นิ่น เญย ตอน หมั่ง , เม่ย บัว ฯฒฯ บัวะ ฮ่อง ไห่ .
43005021	หฒั่ง เตี๋ย ฮนั้ง หาย นอ ปุน ไต่ มี่ง เญย เมี่ยน นั่ง ต้าย เฒี่ยง เจี๊ยน , นิ่น เญย ตอน หย่า ฮนั้ง วั้ว นอ ปุน ต้ง นิ่น อ๋อย ปุน วั้ว เต๋ย ตุ๊ เฒี่ยง เจี๊ยน .
43005022	หฒั่ง เตี๋ย กั้น ไม้ เซี้ยม หาย เต้า เญย ฒุ์ย . นิ่น เฒาะ หลี่ง จิว ปุน นิ่น เญย ตอน เซี้ยม เหยียด ฒู้ง ฒุ์ย ,
43005023	เหว่ย ปุน เมี่ยน ท่าย นิ่น เญย ตอน ฮนั้ง นิ่น บัว ท่าย หฒั่ง เตี๋ย นอ . หาย เต้า ไม้ ท่าย นิ่น เญย ตอน , วั้ว เต้า ไม้ ท่าย หฒั่ง เตี๋ย , ต้ง พ้าย นิ่น เญย ตอน ต้าย วั้ว เต้า .
43005024	“ เยีย ก๊อง เฒียน บั๋ว เม่ย บัว , หาย เต้า หมวัง เยีย เญย หว่า หย่า เสียน เขา พ้าย เยีย ต้าย วั้ว เต้า , ฯฒฯ ตุ๊ เหยียด ลิ์ว เญย แหม่ง , หย่า ไม้ หฒุ ตี่ง ฒุ์ย . นิ่น เปย๋า ดุ๊ด ไต่ เญย เจ๊า ตุ๊ เฒี่ยง แหม่ง .
43005025	เยีย ก๊อง เฒียน บั๋ว เม่ย บัว , เฒี่ยง โห่ อ๋อย เถา , ฒู้ง เถา อ๊ะ , ไต่ มี่ง เญย เมี่ยน ไฮ์ ทิน-ฮู่ง เญย ตอน เญย เฉีย , ฯฒฯ นั่ง ต้าย เฒี่ยง เจี๊ยน .
43005026	หฒั่ง เตี๋ย ฮนั้ง หาย นอ โหฒว เฒี่ยง แหม่ง เญย กอน-ญ่วน , นิ่น หย่า จิว ปุน นิ่น เญย ตอน ฮนั้ง วั้ว นอ โหฒว เฒี่ยง แหม่ง เญย กอน-ญ่วน .
43005027	หฒั่ง เตี๋ย หย่า ปุน นิ่น เญย ตอน ม่าย หลี่ง เซี้ยม ฒุ์ย เหว่ย หฒุ นิ่น เญย ตอน โหฒว ป้าม เมี่ยน เญย ตอน .
43005028	“ เม่ย บัว ไม้ ตู๋ง เหว่ย น้าย เต๋ย สี่ ฮนั้ม ไม้ เม่ง แปะ . เฒี่ยง โห่ อ๋อย เถา , เยียม โฒ้ว เญย เหยียด ฒู้ง ตุ๊ ไฮ์ นิ่น เญย เฉีย
43005029	ฯฒฯ เยียม โฒ้ว ธ้วด ต้าย . โหฒว หลง วั้ว เต๋ย ตุ๊ นั่ง ต้าย เฒี่ยง เจี๊ยน . โหฒว หว่าย วั้ว เต๋ย นั่ง ต้าย หฒุ ตี่ง ฒุ์ย .
43005030	“ เยีย ไม้ ไฮ่ เอย เยีย กั้น เญย เฮญี้ยว โหฒว หาย หญู่ง . ทิน-ฮู่ง ฮนั้ง หาย นอ บั๋ว เยีย , เยีย ฯฒฯ ฮนั้ง วั้ว นอ เซี้ยม . เยีย หย่า แป้ง ฟิม เญย เซี้ยม , เหว่ย หฒุ เยีย ไม้ เฒ์ย อ๋อย เอย เยีย กั้น เญย เอ๋ย โหฒว . ขูง อ๋อย เอย พ้าย เยีย ต้าย วั้ว เต้า เญย เอ๋ย ฮนั้ง .
43005031	สี ก๊อง เยีย เหว่ย เยีย กั้น โหฒว ฒอง-เหฒง , เมี่ยน ฯฒฯ ฝุน ไม้ เฒียน .
43005032	มป่า แอ๋ง ม่าย เต้า เถง เยีย โหฒว ฒอง-เหฒง . เยีย ฮิ้ว ตุ๊ นิ่น เญย ฒอง-เหฒง หว่า หฒะเก้ง เฒียน เญย .
43005033	“ เม่ย บัว พ้าย เมี่ยน มี่ง โย​ฮัน วั้ว , นิ่น หย่า เหว่ย เฒียน เล์ย โหฒว ฒอง-เหฒง .
43005034	เยีย ไม้ เฒ์ย เฉียม หฒุ เมี่ยน เถง เยีย โหฒว ฒอง-เหฒง . เยีย ขูง ฮนั้ง น้าย นอ ก๊อง เหว่ย ปุน เม่ย บัว ตุ๊ เหฌียว ฮนั้ง .
43005035	โย​ฮัน เป๊ย นอม ตัง , เตี๊ยม เหฒียะ ฌัง เญย . เม่ย บัว หย่า เฌียน-โย่ว อะเฮน้ย เยียม หธาม นิ่น เญย ฌัง .
43005036	“ เยีย หย่า ม่าย หญู่ง โหฒว ฒอง-เหฒง เก้า โฮล เจี๋ย โย​ฮัน โหฒว เญย . เซ ต้ง หฒั่ง เตี๋ย พ้าย เยีย โหฒว เหฒียง เญย หญู่งๆ กง . เซ อี้ หฒั่น เยีย โหฒว เจี๊ยน น้าย เต๋ย กง ปุน ธีง หฒั่ง เตี๋ย กั้น พ้าย เยีย ต้าย .
43005037	หฒั่ง เตี๋ย พ้าย เยีย ต้าย , นิ่น กั้น หย่า เถง เยีย โหฒว ฒอง-เหฒง . มป่า เม่ย บัว ไม้ ไฮ์ เจี๋ย นิ่น เญย เฉีย หย่า ไม้ ปวัด เจี๋ย นิ่น เญย ฝัง เฒ้ย .
43005038	เม่ย บัว เญย เฮญี้ยว ไม้ ฒ่าง นิ่น เญย หว่า , เหว่ย หฒุ เม่ย บัว ไม้ เสียน นิ่น พ้าย ต้าย วั้ว เต้า .
43005039	เม่ย บัว ชะ ฒ่า กีง-โซว , หล่าย กีง-โซว ไฮ่ เถง เม่ย บัว ตุ๊ เหยียด ลิ์ว เญย แหม่ง . น้าย กีง-โซว เถง เยีย โหฒว ฒอง-เหฒง
43005040	มป่า เม่ย บัว ไม้ คั้ง ต้าย ล์อ เยีย ตุ๊ เฒี่ยง แหม่ง .
43005041	“ เยีย ไม้ เฒ์ย ล์อ เมี่ยน เธง เยีย .
43005042	เยีย ฮิ้ว ตุ๊ เม่ย บัว , หย่า ฮิ้ว ตุ๊ เยียม เม่ย บัว เญย เฮญี้ยว เม่ย บัว ไม้ ฮนั้ม ทิน-ฮู่ง .
43005043	เยีย ดาม เยีย เญย เตีย เญย เม่ง ต้าย มป่า เม่ย บัว ไม้ ฒิบ เยีย . สี ก๊อง ม่าย เต้า ดาม เจี๊ยน นิ่น กั้น เญย เม่ง ต้าย , เม่ย บัว อ๋อย ฒิบ นิ่น เญย .
43005044	เม่ย บัว อะเฮน้ย ตุ๊ เมี่ยน เธง , มป่า เม่ย บัว ไม้ ล์อ ดุ เต้า วั้ว เต้า ทิน-ฮู่ง เธง เม่ย บัว . วั้ว หญู่ง เม่ย บัว ฮนั้ง หาย นอ ไฮ่ เสียน เยีย ?
43005045	“ เม่ย บัว ไม้ ตู๋ง ฮนั้ม เยีย อ๋อย เยียม หฒั่ง เตี๋ย เญย หฑะเฮมียน โก๋ เม่ย บัว . อ๋อย โก๋ เม่ย บัว วั้ว เต้า เซ โม​เซ , ต้ง เม่ย บัว ม่าย ลั่ม ฮนั้ม วั้ว เต้า .
43005046	สี ก๊อง เม่ย บัว หฒะเก้ง เสียน โม​เซ , เม่ย บัว ฯฒฯ เสียน เยีย , เหว่ย หฒุ นิ่น เฟี้ย เญย ก๊อง เถา เยีย .
43005047	มป่า เม่ย บัว ไม้ เสียน โม​เซ เฟี้ย เญย นอ , เม่ย บัว ฮนั้ง หาย นอ ไฮ่ เสียน เยีย เญย หว่า ? ”
43006001	ฆะฮ้า เย​ซู เจี๋ย วั้ว หง่าน หฒิ กา​ลิ​ลี ค้อย-ตอน ( แอ๋ง ม่าย กั้น นอม บั๋ว เห่ว ทิ​เบ​เลี้ยด . )
43006002	เมี่ยน ธั้ม เญย กัน เจี๊ยน นิ่น มี่ง เหว่ย หฒุ นิ่น บัว ปวัด นิ่น โหฒว เจี๋ย บัวะ ฮ่อง เญย สี่ หฒ่อ หลง ปุ๊ด-แป่ง เมี่ยน .
43006003	เย​ซู ฯฒฯ ฝาว บง-ไอ๊ มี่ง เหธา นิ่น เญย ไซ-ก๋อ บัว เฒว์ย เจี๊ยน วั้ว .
43006004	วั้ว หฒั่น อ๊า ลั่ม เต๋ย เถา ยิว​ไท เมี่ยน เจี๋ย เสีย แหม่ง ฒิบ อ๊ะ .
43006005	เย​ซู เธา เฮมียน หมั่ง , ปวัด เมี่ยน ธั้ม เญย ต้าย นิ่น วั้ว ฯฒฯ หน่าย ก๋า ฟี​ลิบ , “ บัว อ๋อย หฒุ มี่ง หาย ม์าย กะน้าย เก๋า ปุน น้าย เต๋ย หฒวัง เมี่ยน หญั่น ? ”
43006006	เย​ซู ขูง ฮนั้ง น้าย นอ หน่าย เหว่ย เสย ฟี​ลิบ . นิ่น กั้น อ๋อย ฮนั้ง หาย นอ โหฒว นิ่น ฒู้ง ฮิ้ว หมี่ อ๊ะ .
43006007	ฟี​ลิบ เตา , “ หล่ง หญี่ แป๊ะ ฮนอย เญย กง-ฒิ่น ม์าย หญั่น เญย กะน้าย ฒู้ง ไม้ เก๋า เหยียด เต้า ตุ๊ ติ๊ เตียน . ”
43006008	ม่าย เต้า เย​ซู เญย ไซ-ก๋อ , ต้ง ซี​โมน ปี​เต เญย โย์ว , อัน​ดา​ลู , ก๊อง ,
43006009	“ เยียม น้าย ม่าย เต้า ตอน ม่าย ปยา นอม หล่ง เบย้า บา​ลี โหฒว ต้าย เญย ฌั้ว เหธา อี เต้า เบย์า . มป่า เมี่ยน ด่ง หน่าย ธั้ม ฮนั้ง หาย นอ ไฮ่ ปุน ตุ๊ ฆอย ? ”
43006010	เย​ซู ก๊อง , “ บั๋ว หฒวัง เมี่ยน เฒว์ย เหฌี่ย ม่าะ ! ” วั้ว เต๋ย ต๋อง เมี้ย ธั้ม เญย . หฒวัง เมี่ยน ฯฒฯ เฒว์ย เหฌี่ย . ตาน มจั่ง ตอน ม่าย เล่ย ไม้ โก ปยา ธิน เต้า .
43006011	เย​ซู ฯฒฯ เฒาะ วั้ว เต๋ย ฌั้ว ต้าย เต๋า เก๋า , แล์ง ฒี่ง ลิ์ว ทิน-ฮู่ง , ฯฒฯ ปุน ฆอย เฒว์ย เจี๊ยน วั้ว เต๋ย หฒวัง เมี่ยน หญั่น . เบย์า หย่า ฟี่ ฮนั้ง เญย ปุน ฆอย , หฒิว เก๊าะ-เมี่ยน อ๋อย ธั้ม ไฟ โหฒะ .
43006012	หฒวัง เมี่ยน ฯฒฯ หญั่น เป๊ว เหฑ่ง . เย​ซู บั๋ว นิ่น เญย ไซ-ก๋อ บัว , “ มี่ง เซียว หญั่น เหฒ่ง วั้ว เต๋ย ต้าย , ไม้ ตู๋ง กวั่ง เหยียด อ๋า . ”
43006013	ต้ง วั้ว เต๋ย ปยา นอม ฌั้ว หฒวัง เมี่ยน หญั่น เป๊ว เหฑ่ง , มป่า ไซ-ก๋อ บัว แอ๋ง เซียว เหฒ่ง วั้ว เต๋ย ตั๊บ ปวั๊ง เหฒียบ เหญ่ย นอม ดาน .
43006014	หฒวัง เมี่ยน ปวัด เย​ซู โหฒว น้าย หญู่ง บัวะ ฮ่อง เญย สี่ , นิ่น บัว ก๊อง , “ น้าย เซ อ๋อย ต้าย เถา ป้าม เกน วั้ว เต้า โต่ว หว่า เมี่ยน อ๊ะ . ”
43006015	เย​ซู ฮิ้ว ตุ๊ เมี่ยน อ๋อย ต้าย เฒาะ นิ่น , อ๊าบ นิ่น โหฒว ฮู่ง , นิ่น กั้น ฯฒฯ ซิ้ม ฆอย แอ๋ง ฝาว วั้ว เจี๋ย บง หมี่ อ๊ะ .
43006016	ลู่ง ม์าน-หฮมวัง เต๋ย , เย​ซู เญย ไซ-ก๋อ บัว เหฌี่ย เถา ค้อย-เฮลน ,
43006017	เปียะ ฑั้ง หูง เจี๊ยน มี่ง วั้ว หง่าน หฒิ ค้อย , คา​เป​นา​อุม มู้ง . วั้ว หฒั่น , ฒู้ง หฮมวัง อ๊ะ . เย​ซู หย่า ไม้ แก้ง เถา นิ่น บัว วั้ว .
43006018	วั้ว หฒั่น ป์อง กอง ต้ม หฑยาว ป่วน ค้อย เจี์ย หล่าง .
43006019	ไซ-ก๋อ บัว แฑง ฑั้ง มี่ง ปยา จุ๊ กี​โล เญย ต๋อง , ปวัด เย​ซู ยั่ง ววม-หมิ่น ต้าย นิด ฟัด นิ่น บัว เญย ฑั้ง , แฮะ นิ่น บัว กั้ม เหฑีย ไห่ .
43006020	เย​ซู บั๋ว นิ่น บัว , “ ไม้ ตู๋ง กั้ม เหฑีย . เซ ต้ง เยีย อ๊ะ . ”
43006021	ไซ-ก๋อ บัว ฯฒฯ อะเฮน้ย ฒิบ นิ่น เปียะ ฑั้ง . ฑั้ง เลี่ยม เฒ่ย เถา นิ่น บัว อ๋อย มี่ง วั้ว นอม ต๋อง หมี่ อ๊ะ .
43006022	ตะเหญ่ย ฮนอย หธ่อ เยียม วั้ว หง่าน หฒิ ค้อย วั้ว เต๋ย หฒวัง เมี่ยน ฮิ้ว ตุ๊ เยียม วั้ว ขูง ม่าย ดุ โผว ฑั้ง ฮนั้ง . เย​ซู หย่า ไม้ เฒ์ย เหธา นิ่น เญย ไซ-ก๋อ เปียะ วั้ว โผว ฑั้ง , ขูง ไซ-ก๋อ บัว กั้น มี่ง ฮนั้ง .
43006023	ม่าย เต๋ย ฑั้ง เยียม ทิ​เบ​เลี้ยด มู้ง ต้าย ตี้ง เจี๊ยน วั้ว ค้อย-เฮลน , นิด เฒี้ยว เฒาะ ฌั้ว แล์ง ฒี่ง ลิ์ว ทิน-ฮู่ง ฯฒฯ ปุน หฒวัง เมี่ยน หญั่น วั้ว นอม ต๋อง .
43006024	หฒวัง เมี่ยน ปวัด เย​ซู เหธา ไซ-ก๋อ บัว ไม้ เยียม หน่าย , นิ่น บัว ฯฒฯ เปียะ วั้ว เต๋ย ฑั้ง มี่ง คา​เป​นา​อุม มู้ง ล์อ เย​ซู .
43006025	หฒวัง เมี่ยน ล์อ ปวัด เย​ซู เยียม วั้ว หง่าน หฒิ ค้อย นิ่น บัว หน่าย , “ ฟิน-แซง อ้า ! เฒี่ยง หาย ต้าย เถา น้าย ? ”
43006026	เย​ซู เตา , “ เยีย ก๊อง เฒียน บั๋ว เม่ย บัว , เม่ย บัว ล์อ เยีย ไม้ เฒ์ย หลาย ปวัด เยีย โหฒว บัวะ ฮ่อง เญย จั๋ง-โห่ , เซ เหว่ย หฒุ เม่ย บัว ตุ๊ ฌั้ว หญั่น เป๊ว .
43006027	เม่ย บัว ไม้ ตู๋ง ธ้วด ชะ ล์อ ไฮ่ หว่าย เญย หญั่น ฮบ . อ๋อย หฒุ ล์อ ปุน เมี่ยน ตุ๊ เหยียด ลิ์ว เญย แหม่ง วั้ว หญู่ง หญั่น ฮบ . เยีย , ป้าม เมี่ยน เญย ตอน , อ๋อย ปุน น้าย หญู่ง หญั่น ฮบ เม่ย บัว , เหว่ย หฒุ เยีย เญย เตีย , ทิน-ฮู่ง , จิว หัด ม์า ปุน เยีย , ฮนั้ง เบ๊าะ เจี๊ยน เหยียน นอ , ปุน ธีง เยีย หอบ เหฑ่ง นิ่น เญย เฮญี้ยว . ”
43006028	นิ่น บัว ฯฒฯ หน่าย เย​ซู , “ เยีย บัว อ๋อย หฒุ โหฒว หาย หญู่ง หธีง ฝุน ทิน-ฮู่ง เญย กง ? ”
43006029	เย​ซู เตา , “ ทิน-ฮู่ง อ๋อย เม่ย บัว โหฒว เญย กง เซ อ๋อย หฒุ เสียน นิ่น พ้าย ต้าย วั้ว เต้า . ”
43006030	นิ่น บัว ฯฒฯ บั๋ว เย​ซู , “ วั้ว หญู่ง เม่ย อ๋อย โหฒว หาย หญู่ง บัวะ ฮ่อง เญย จั๋ง-โห่ ปุน เยีย บัว ปวัด ฯฒฯ ไฮ่ เสียน เม่ย ? เม่ย อ๋อย ฮนั้ง หาย นอ โหฒว ?
43006031	เยีย บัว เญย อง-ถาย เยียม เต่ย-ปูง-ฮวาง ตุ๊ หญั่น มา​นา ฮนั้ง กีง-โซว เฟี้ย เจี๊ยน ก๊อง , ‘ นิ่น ปุน เยียม ลู่ง ต้าย เญย หญั่น ฮบ นิ่น บัว หญั่น . ’ ”
43006032	เย​ซู บั๋ว นิ่น บัว , “ เยีย ก๊อง เฒียน บั๋ว เม่ย บัว , เซ ไม้ เฒ์ย โม​เซ ปุน เยียม ลู่ง ต้าย วั้ว หญู่ง เฒียน หญั่น ฮบ . เซ เยีย เญย เตีย เฒาะ เยียม ลู่ง เญย เฒียน หญั่น ฮบ จิว ปุน เม่ย บัว .
43006033	เหว่ย หฒุ ทิน-ฮู่ง เญย หญั่น ฮบ เซ ต้ง เยียม ทิน-ต้อง เหฌี่ย ต้าย ปุน ป้าม เมี่ยน ตุ๊ เฒี่ยง เจี๊ยน วั้ว เต้า . ”
43006034	นิ่น บัว ก๊อง , “ ฟิน-แซง อ้า ! โท้ หฒั่นๆ ปุน น้าย หญู่ง หญั่น ฮบ เยีย บัว ม่าะ ! ”
43006035	เย​ซู บั๋ว นิ่น บัว , “ เยีย กั้น เซ ยู์ง แหม่ง เญย หญั่น ฮบ . หาย เต้า ต้าย ล์อ เยีย , วั้ว เต้า เหยียด ลิ์ว ไม้ หง่อ . หาย เต้า เสียน เยีย , วั้ว เต้า เหยียด ลิ์ว ไม้ ฆ้าด .
43006036	มป่า ฮนั้ง เยีย บั๋ว เจี๋ย เม่ย บัว นอ , เม่ย บัว ปวัด เจี๋ย เยีย หย่า ไม้ เสียน .
43006037	ตะฟ่าน เยีย เญย เตีย เหธย ปุน เยีย เญย เมี่ยน เหยียด ฒู้ง อ๋อย ต้าย ล์อ เยีย . หาย เต้า ต้าย ล์อ เยีย , เยีย เหยียด ลิ์ว ไม้ กวั่ง .
43006038	เหว่ย หฒุ เยีย เยียม ทิน-ต้อง เหฌี่ย ต้าย มป่า ไม้ เฒ์ย เซว่ย เยีย กั้น เญย เอ๋ย โหฒว . เยีย ต้าย โหฒว เอย พ้าย เยีย ต้าย วั้ว เต้า เญย เอ๋ย ฮนั้ง .
43006039	พ้าย เยีย ต้าย วั้ว เต้า เญย เอ๋ย เซ ฮนั้ง น้าย . ต้ง นิ่น เหธย ปุน เยีย วั้ว เต๋ย เมี่ยน , นิ่น ไม้ อ๋อย เยีย ปุน ล่าย หฒิด เหยียด เต้า . เถา ฆะฮ้า ลาย วั้ว ฮนอย , อ๋อย เยีย ปุน นิ่น บัว เหยียด ฒู้ง นั่ง ต้าย .
43006040	เหว่ย หฒุ เยีย เญย เตีย เญย เอ๋ย เซ ฮนั้ง น้าย . หาย เต้า ปวัด นิ่น เญย ตอน , หย่า เสียน เขา นิ่น เญย ตอน , วั้ว เต้า ฯฒฯ ตุ๊ เหยียด ลิ์ว เญย แหม่ง . เถา ฆะฮ้า ลาย วั้ว ฮนอย เยีย หย่า อ๋อย ปุน นิ่น นั่ง ต้าย . ”
43006041	ยิว​ไท เมี่ยน ฯฒฯ งบ เย​ซู เหว่ย หฒุ นิ่น ก๊อง , “ เยีย เซ เยียม ทิน-ต้อง เหฌี่ย ต้าย เญย หญั่น ฮบ . ”
43006042	นิ่น บัว ก๊อง , “ น้าย เต้า เซ โย​เซ้บ เญย ตอน , เย​ซู , ไม้ เฒ์ย ? นิ่น เญย เตี๋ย หม่า บัว ฮิ้ว ตุ๊ เญย . นิ่น ฮนั้ง หาย นอ ไฮ่ ก๊อง นิ่น เยียม ทิน-ต้อง เหฌี่ย ต้าย ? ”
43006043	เย​ซู เตา นิ่น บัว , “ เม่ย บัว ไม้ ตู๋ง งี่ หงูง งบ เญย ม่าะ !
43006044	ไม้ ม่าย หาย เต้า ไฮ่ ต้าย ล์อ เยีย ธ้วด ลิ์ว หฒั่ง เตี๋ย , ต้ง พ้าย เยีย ต้าย วั้ว เต้า , หยัวะ นิ่น ต้าย . หาย เต้า ต้าย ล์อ เยีย , เถา ฆะฮ้า ลาย วั้ว ฮนอย เยีย ฯฒฯ ปุน นิ่น นั่ง ต้าย .
43006045	โต่ว หว่า เมี่ยน เญย โซว เฟี้ย เจี๊ยน ก๊อง , ‘ ทิน-ฮู่ง กั้น อ๋อย หฌาว นิ่น บัว เหยียด ฒู้ง . ’ หาย เต้า ไฮ์ หฒั่ง เตี๋ย เญย หว่า หย่า โหะ ฮิ้ว เญย , นิ่น บัว เหยียด ฒู้ง อ๋อย ต้าย ล์อ เยีย .
43006046	น้าย ไม้ เฒ์ย ก๊อง ม่าย หาย เต้า ตุ๊ ปวัด เจี๋ย หฒั่ง เตี๋ย . ขูง เยียม ทิน-ฮู่ง ต้าย วั้ว เต้า ตุ๊ ปวัด เจี๋ย หฒั่ง เตี๋ย ฮนั้ง .
43006047	เยีย ก๊อง เฒียน บั๋ว เม่ย บัว , หาย เต้า เสียน เยีย , วั้ว เต้า ม่าย เหยียด ลิ์ว เญย แหม่ง .
43006048	เยีย โหฒว ยู์ง แหม่ง เญย หญั่น ฮบ .
43006049	เม่ย บัว เญย อง-ถาย-แงะ เยียม เต่ย-ปูง-ฮวาง หญั่น มา​นา มป่า นิ่น บัว ไต่ หมี่ อ๊ะ .
43006050	หาย เต้า หญั่น เยียม ทิน-ต้อง เหฌี่ย ต้าย เญย หญั่น ฮบ ไม้ หฒุ ไต่ .
43006051	เยีย โหฒว เฒี่ยง เจี๊ยน เญย หญั่น ฮบ เยียม ทิน-ต้อง เหฌี่ย ต้าย . หาย เต้า หญั่น น้าย หญู่ง หญั่น ฮบ , วั้ว เต้า ตุ๊ เหยียด ลิ์ว เฒี่ยง เจี๊ยน . เยีย ปุน เญย หญั่น ฮบ เซ ต้ง เยีย กั้น เญย อ๊อ เหว่ย ปุน ป้าม เมี่ยน ตุ๊ เฒี่ยง เจี๊ยน . ”
43006052	ยิว​ไท เมี่ยน ไฮ์ น้าย เต๋ย หว่า ฯฒฯ แฑง เจี์ย จ๋า ต้าย ก๊อง , “ น้าย ล่าน เมี่ยน ฮนั้ง หาย นอ ไฮ่ ปุน นิ่น เญย อ๊อ บัว หญั่น ? ”
43006053	เย​ซู บั๋ว นิ่น บัว , “ เยีย ก๊อง เฒียน บั๋ว เม่ย บัว , สี ก๊อง เม่ย บัว ไม้ หญั่น ป้าม เมี่ยน เญย ตอน เญย อ๊อ , หย่า ไม้ ฮบ นิ่น เญย ฑย้าม , เยียม เม่ย บัว กะญั์ว ไม้ ม่าย เฒี่ยง แหม่ง อ๊ะ .
43006054	หาย เต้า หญั่น เยีย เญย อ๊อ , ฮบ เยีย เญย ฑย้าม , วั้ว เต้า ม่าย เหยียด ลิ์ว เญย แหม่ง . ฆะฮ้า ลาย วั้ว ฮนอย เยีย หย่า อ๋อย ปุน นิ่น นั่ง ต้าย .
43006055	เหว่ย หฒุ เยีย เญย อ๊อ เหธา เยีย เญย ฑย้าม เซ เฒียน หญั่น ฮบ .
43006056	หาย เต้า หญั่น เยีย เญย อ๊อ หย่า ฮบ เยีย เญย ฑย้าม , วั้ว เต้า เหธา เยีย จวั่ง แหม่ง เฒี่ยง . เยีย หย่า เหธา วั้ว เต้า จวั่ง แหม่ง เฒี่ยง .
43006057	เฒี่ยง เจี๊ยน เญย หฒั่ง เตี๋ย พ้าย เยีย ต้าย , เยีย หย่า เหว่ย นิ่น ตุ๊ เฒี่ยง เจี๊ยน . ฮนั้ง หน่าย , หาย เต้า หญั่น เยีย เญย อ๊อ , วั้ว เต้า หย่า เหว่ย เยีย ตุ๊ เฒี่ยง เจี๊ยน .
43006058	น้าย เซ เยียม ทิน-ต้อง เหฌี่ย ต้าย เญย หญั่น ฮบ . เซ ไม้ ฮนั้ง บัว เญย อง-ถาย หญั่น เญย มา​นา . หญั่น ลิ์ว หธ่อ ไฮ่ ไต่ เญย . มป่า หาย เต้า หญั่น เยียม ทิน-ต้อง เหฌี่ย ต้าย เญย หญั่น ฮบ ฯฒฯ ตุ๊ เหยียด ลิ์ว เฒี่ยง เจี๊ยน . ”
43006059	เย​ซู ก๊อง น้าย เต๋ย หว่า วั้ว หฒั่น นิ่น เยียม คา​เป​นา​อุม มู้ง เญย หวุ่ย ต้อง หฌาว เมี่ยน .
43006060	เย​ซู เญย ไซ-ก๋อ ธั้ม เญย ไฮ์ ลิ์ว น้าย เต๋ย หว่า ฯฒฯ ก๊อง , “ น้าย เต๋ย หฌาว เญย หว่า หฒะเก้ง อะ ตุ๊ ไห่ . หาย เต้า ไฮ่ หมวัง ตุ๊ แล่ ? ”
43006061	เย​ซู ฮิ้ว ตุ๊ นิ่น เญย ไซ-ก๋อ ฮนั้ง น้าย นอ งบ น้าย เต๋ย หว่า ฯฒฯ ก๊อง บั๋ว นิ่น บัว , “ หลาย เยีย ก๊อง น้าย เต๋ย หว่า เม่ย บัว ไฮ์ อ๋อย ถุย โป่ว ไฟ ?
43006062	วั้ว หญู่ง สี ก๊อง เม่ย บัว ปวัด เยีย , ป้าม เมี่ยน เญย ตอน , ฝาว เถา ฒิ่น ด่าง เยียม เญย ต๋อง , เม่ย บัว ฮนั้ง หาย นอ ?
43006063	เซ สีง ลี่ง ปุน เมี่ยน ม่าย เฒี่ยง แหม่ง . ป้าม เมี่ยน ไม้ ไฮ่ ปุน เมี่ยน ม่าย เฒี่ยง แหม่ง . เยีย ก๊อง เญย หว่า ไฮ่ ปุน เม่ย บัว ตุ๊ สีง ลี่ง . สีง ลี่ง หย่า ปุน เม่ย บัว ตุ๊ เฒี่ยง แหม่ง .
43006064	มป่า เม่ย บัว ม่าย เต๋ย ไม้ เสียน . ” เหว่ย หฒุ เย​ซู เยียม กอน มต้าย ฮิ้ว ตุ๊ วั้ว เต๋ย เมี่ยน หาย เต้า ไม้ เสียน นิ่น , หาย เต้า อ๋อย หม่าย นิ่น .
43006065	นิ่น ฯฒฯ ก๊อง , “ เหว่ย น้าย เยีย ก๊อง เจี๋ย บั๋ว เม่ย บัว เญย , ธ้วด ลิ์ว หฒั่ง เตี๋ย ปุน ต้าย วั้ว เต๋ย , ไม้ ม่าย หาย เต้า ไฮ่ ต้าย ล์อ เยีย . ”
43006066	เยียม หน่าย ต้าย เย​ซู เญย ไซ-ก๋อ ธั้ม เญย ถุย โป่ว , ไม้ กัน เย​ซู อ๊ะ .
43006067	เย​ซู ฯฒฯ หน่าย ก๋า วั้ว เต๋ย เหฒียบ เหญ่ย เต้า ไซ-ก๋อ , “ เม่ย บัว หย่า อ๋อย กวั่ง เยีย ไฟ ? ”
43006068	ซี​โมน ปี​เต เตา , “ เฒี้ยว อ้า ! เยีย บัว อ๋อย หฒุ มี่ง กัน หาย เต้า ? เซ ต้ง เม่ย กั้น เญย หว่า ไฮ่ ปุน เมี่ยน ตุ๊ เหยียด ลิ์ว เญย แหม่ง .
43006069	เยีย บัว เสียน หย่า ฮิ้ว ตุ๊ เม่ย โหฒว ทิน-ฮู่ง เญย ธีง-เหฑ่ง เมี่ยน . ”
43006070	เย​ซู เตา , “ เยีย กิ๊น เม่ย บัว เหฒียบ เหญ่ย เต้า ไม้ เฒ์ย ? มป่า เม่ย บัว ม่าย เต้า โหฒว เฮยี่ย ไกว๊ เมี้ยน . ”
43006071	เย​ซู ฮนั้ง น้าย นอ ก๊อง เซ ก๊อง หฒุ ซี​โมน อิ​สะ​คา​ลิ​โอด เญย ตอน , ยู​ดาด . ไม้ กุ๊น นิ่น โหฒว วั้ว เต๋ย เหฒียบ เหญ่ย เต้า ไซ-ก๋อ เญย เหยียด เต้า , ฆะฮ้า นิ่น หม่าย เย​ซู .
43007001	ฆะฮ้า เย​ซู โย่ว เจี๊ยน กา​ลิ​ลี แซ้ง มี่ง . นิ่น ตี่ง เฮญี้ยว ไม้ มี่ง ยู​เดีย แซ้ง เหว่ย หฒุ นิ่น ฮิ้ว ตุ๊ เยียม วั้ว โหฒว โฮล เญย ยิว​ไท เมี่ยน อ๋อย ล์อ ฉัง ไต๋ นิ่น .
43007002	วั้ว หฒั่น อ๊า ลั่ม เถา บย๊อ ลิ่ว เญย ฒิบ อ๊ะ .
43007003	เย​ซู เญย โย์ว บัว ฯฒฯ ก๊อง บั๋ว นิ่น , “ ก๋อ อ้า ! เม่ย ธ้วด น้าย นอม ต๋อง มี่ง ยู​เดีย แซ้ง ม่าะ ! อ๋อย หฒุ ปุน เม่ย เญย ไซ-ก๋อ บัว ปวัด เม่ย โหฒว บัวะ ฮ่อง เญย สี่ .
43007004	หาย เต้า อ๋อย ตุ๊ เม่ง เต้า , นิ่น ไม้ ปี๋ง นิ่น โหฒว เญย สี่ . เม่ย โหฒว เจี๊ยน น้าย เต๋ย สี่ , อ๋อย หฒุ มี่ง ปุน ลู่ง เดี๊ย เมี่ยน หมั่ง เม่ย ม่าะ ! ”
43007005	เลี่ยม เย​ซู กั้น เญย โย์ว บัว หย่า ไม้ เสียน นิ่น .
43007006	เย​ซู บั๋ว นิ่น บัว , “ เยีย เญย เฒี่ยง โห่ ไม้ แก้ง เถา , มป่า เม่ย บัว หาย นอม เฒี่ยง โห่ หย่า มี่ง ตุ๊ เญย .
43007007	ป้าม เมี่ยน ไม้ ม่าย ต๋อง ฑอง เม่ย บัว มป่า นิ่น บัว ฑอง เยีย , เหว่ย หฒุ เยีย โหฒว ฒอง-เหฒง ก๊อง นิ่น บัว โหฒว เญย หว่าย สี่ .
43007008	เม่ย บัว กุ๊น มี่ง เจี๋ย ฒิบ อ๊ะ . เยีย ไม้ แก้ง มี่ง เหว่ย หฒุ เยีย หอบ หฒุ มี่ง เญย เฒี่ยง โห่ ไม้ แก้ง เถา . ”
43007009	เย​ซู เหธา นิ่น บัว ฮนั้ง น้าย นอ ก๊อง ลิ์ว , นิ่น หธ่อ เยียม กา​ลิ​ลี แซ้ง .
43007010	เย​ซู เญย โย์ว บัว มี่ง เจี๋ย ฒิบ หมี่ อ๊ะ . เย​ซู ฆะฮ้า มี่ง มป่า นิ่น ไม้ ตอง หฒวัง มี่ง , ขูง ปี๋ง เจี๊ยน มี่ง ฮนั้ง .
43007011	เยียม วั้ว ฒิบ เญย ยิ่น กะญั์ว , โหฒว โฮล เญย ยิว​ไท เมี่ยน ล์อ เย​ซู หย่า หน่าย เมี่ยน , “ วั้ว ล่าน เมี่ยน เยียม หาย ? ”
43007012	เยียม วั้ว เจี๋ย ฒิบ เญย หฒวัง เมี่ยน ซี่ สูง ซับ เญย ก๊อง เย​ซู . ม่าย เต๋ย ก๊อง , “ นิ่น เก้ง โหฒว คู้ เมี่ยน . ” ม่าย เต๋ย ก๊อง , “ ไม้ เฒ์ย ! นิ่น ขูง ดั๊ว เมี่ยน ฮนั้ง . ”
43007013	มป่า หาย เต้า หย่า ไม้ ก๊าม ตอง หฒวัง ก๊อง เถา เย​ซู , เหว่ย หฒุ นิ่น บัว กั้ม เหฑีย ไห่ โหฒว โฮล เญย ยิว​ไท เมี่ยน .
43007014	เจี๋ย ฒิบ เถา ด๊าม-ตี้ง , เย​ซู มี่ง หฒั่ง ทิน-ฮู่ง เญย เปย๊า หฌาว เมี่ยน .
43007015	โหฒว โฮล เญย ยิว​ไท เมี่ยน บัวะ ฮ่อง ไห่ หย่า ก๊อง , “ น้าย ล่าน เมี่ยน ไม้ ตุ๊ โตะ โซว ฮลัง . นิ่น ฝู่ง ไฮ่ ด่ง หน่าย ฮิ้ว ? ”
43007016	เย​ซู ฯฒฯ เตา นิ่น บัว , “ เยีย หฌาว เญย หว่า เซ ไม้ เฒ์ย เยีย กั้น ฮนั้ม ธ้วด ต้าย หฌาว . เซ ต้ง พ้าย เยีย ต้าย วั้ว เต้า เญย หว่า .
43007017	หาย เต้า ตี่ง เฮญี้ยว เอย ทิน-ฮู่ง เญย เอ๋ย โหฒว , วั้ว เต้า ฯฒฯ ฮิ้ว ตุ๊ เยีย หฌาว เญย หว่า เยียม ทิน-ฮู่ง ต้าย ไฟ เยีย กั้น ฮนั้ม ธ้วด ต้าย หฌาว .
43007018	หาย เต้า เอย นิ่น กั้น เญย หฒะเอ๋ย ฮนั้ม ธ้วด ต้าย หฌาว , วั้ว เต้า ขูง อ๋อย เมี่ยน ท่าย นิ่น ฮนั้ง . มป่า หาย เต้า อ๋อย เมี่ยน ท่าย พ้าย นิ่น ต้าย วั้ว เต้า , นิ่น ขูง ก๊อง เฒียน หว่า ฮนั้ง . ไม้ ไฮ่ ก๊อง-แปะ .
43007019	โม​เซ ปุน เล์ย-หลัด เม่ย บัว ไม้ เฒ์ย ? มป่า เม่ย บัว หย่า ไม้ ม่าย เหยียด เต้า กัน เล์ย-หลัด . เม่ย บัว เหว่ย หาย ติ่ว ล์อ ฉัง ไต๋ เยีย ? ”
43007020	หฒวัง เมี่ยน ก๊อง , “ เมี้ยน มัวะ เม่ย ไม้ ฑัง บอ ล่อ ! ม่าย หาย เต้า อ๋อย ไต๋ เม่ย แล่ ? ”
43007021	เย​ซู ก๊อง , “ เยีย โหฒว หฑุ่น สี่ เม่ย บัว หย่า บัวะ ฮ่อง ไห่ .
43007022	โม​เซ เห่ว เม่ย บัว เถง เมี่ยน เจี๋ย ก๊าด เญย เล์ย . ( มป่า น้าย หญู่ง เล์ย ไม้ เฒ์ย เยียม โม​เซ ต้าย , เซ เยียม เม่ย บัว เญย อง-ถาย-แงะ ต้าย . ) ตี้ง กง ฮนอย เม่ย บัว หย่า เถง เมี่ยน เจี๋ย ก๊าด เญย เล์ย .
43007023	สี ก๊อง เม่ย บัว ต๋อย ตี้ง กง ฮนอย เถง เมี่ยน เจี๋ย ก๊าด เญย เล์ย เหว่ย ไม้ อ๋อย ต่อง โม​เซ เญย เล์ย , วั้ว หญู่ง เยีย หล่ง ตี้ง กง ฮนอย หฒ่อ เต้า เมี่ยน หลง เหฑ่ง , เม่ย บัว เหว่ย หาย ติ่ว เฉีย เจี์ย เยีย ?
43007024	ไม้ ตู๋ง หมั่ง เป้ย หฒั่ง เซี้ยม , อ๋อย หฒุ แป้ง ฟิม เญย เซี้ยม . ”
43007025	เหว่ย น้าย ม่าย เต๋ย เย​ลู​ซา​เลม ฒี่ง เญย เมี่ยน ก๊อง , “ นิ่น บัว อ๋อย ไต๋ วั้ว เต้า เมี่ยน ต้ง น้าย เต้า ซ่าะ ?
43007026	หมั่ง ก๋า , นิ่น ตอง หฒวัง เมี่ยน ก๊อง หว่า มป่า นิ่น บัว ไม้ ก๊อง เหยียด หญู่ง ปุน นิ่น . โหฒว โฮล เญย เมี่ยน หฒะเก้ง ฮิ้ว ตี่ง นิ่น โหฒว กี​ตู่ มเปย ?
43007027	มป่า น้าย ล่าน เมี่ยน เยียม หาย ต้าย บัว ฮิ้ว เญย . กี​ตู่ เยียม หาย ต้าย ไม้ ม่าย หาย เต้า ฮิ้ว . ”
43007028	เย​ซู เยียม หฒั่ง ทิน-ฮู่ง เญย เปย๊า หฌาว เมี่ยน วั้ว หฒั่น นิ่น หล่ง เฉีย โฮล เญย ก๊อง , “ เม่ย บัว หฒะเก้ง ฮิ้ว ตุ๊ เยีย หย่า ฮิ้ว เยีย เยียม หาย ต้าย . เยีย ไม้ เฒ์ย เซว่ย เยีย กั้น เญย เอ๋ย ต้าย . มป่า พ้าย เยีย ต้าย วั้ว เต้า เซ เฒียน เญย . เม่ย บัว หย่า ไม้ ฮิ้ว ตุ๊ นิ่น .
43007029	มป่า เยีย ฮิ้ว ตุ๊ นิ่น เญย , เหว่ย หฒุ เยีย เยียม นิ่น วั้ว ต้าย , นิ่น หย่า พ้าย เยีย ต้าย . ”
43007030	นิ่น บัว ฯฒฯ อ๋อย เฒาะ นิ่น ไห่ อ๊ะ , มป่า ไม้ ม่าย หาย เต้า เหฌี่ย ปั์ว เฒาะ เหว่ย หฒุ นิ่น เญย เฒี่ยง โห่ ไม้ แก้ง เถา .
43007031	เยียม วั้ว เญย หฒวัง เมี่ยน หธ่อ ม่าย ธั้ม เญย เสียน นิ่น . นิ่น บัว ก๊อง , “ กี​ตู่ ต้าย วั้ว หฒั่น นิ่น ไฮ่ โหฒว ตุ๊ บัวะ ฮ่อง เญย จั๋ง-โห่ เก้า ธั้ม น้าย เต้า ไฟ ? ”
43007032	ฟา​ลิ​สี เมี่ยน ไฮ์ หฒวัง เมี่ยน ซี่ สูง ซับ เญย ก๊อง เย​ซู เญย เจ๊า , นิ่น บัว เหธา ไซ เมี่ยน เปย๊ย ฯฒฯ พ้าย โก๋ว หฒั่ง ทิน-ฮู่ง เญย เปย๊า เญย แปง มี่ง เฒาะ เย​ซู .
43007033	เย​ซู ก๊อง , “ เยีย แอ๋ง เหธา เม่ย บัว เยียม ตั้ง ป๊า ฮนั้ง . ฆะฮ้า ฯฒฯ หฑวน เถา พ้าย เยีย ต้าย วั้ว เต้า .
43007034	เม่ย บัว อ๋อย ล์อ เยีย หย่า ล์อ ไม้ ปวัด , เหว่ย หฒุ เยีย มี่ง เยียม เญย ต๋อง เม่ย บัว มี่ง ไม้ ตุ๊ . ”
43007035	โหฒว โฮล เญย ยิว​ไท เมี่ยน , ล่าน หน่าย ล่าน , “ อา , น้าย ล่าน เมี่ยน อ๋อย มี่ง หาย บัว หธีง ล์อ ไม้ ปวัด ? นิ่น อ๋อย มี่ง บัว ยิว​ไท เมี่ยน หฑาน มี่ง เยียม วั้ว เต๋ย จั๋น-กีก เญย ฒี่ง หฌาว จั๋น-กีก ไฟ ?
43007036	นิ่น ก๊อง บัว อ๋อย ล์อ นิ่น หย่า ล์อ ไม้ ปวัด , หย่า ก๊อง นิ่น มี่ง เญย ต๋อง บัว มี่ง ไม้ ตุ๊ . น้าย หาย หญู่ง เอ๋ย เล์ย มเปย ? ”
43007037	ฒิบ เญย ฆะฮ้า ลาย วั้ว ฮนอย , เซ เก้า โฮล เจี๋ย เญย ฮนอย , เย​ซู โซ้ว เจี์ย ต้าย ก๊อง โฮล เญย , “ หาย เต้า จาง ฆ้าด อ๋อย หฒุ ต้าย เยีย น้าย ฮบ .
43007038	ฮนั้ง กีง-โซว เฟี้ย เจี๊ยน ก๊อง นอ , ‘ หาย เต้า เสียน เยีย , ยู์ง แหม่ง เญย ววม ฯฒฯ เยียม วั้ว เต้า เญย เฮญี้ยว เหลี่ยว ธ้วด ต้าย ฮนั้ง ธั้ม-ติ้ว ด้าย นอ . ’ ”
43007039	เย​ซู ฮนั้ง น้าย นอ ก๊อง เซ ก๊อง เถา สีง ลี่ง , ต้ง เสียน นิ่น เญย เมี่ยน อ๋อย ตุ๊ ฒิบ . มป่า วั้ว หฒั่น ทิน-ฮู่ง ไม้ แก้ง ปุน สีง ลี่ง เมี่ยน , เหว่ย หฒุ เย​ซู ไม้ แก้ง ตุ๊ ฌัง-หล่าง .
43007040	หฒวัง เมี่ยน ไฮ์ นิ่น ฮนั้ง น้าย นอ ก๊อง , ม่าย เต๋ย ฯฒฯ ก๊อง , “ น้าย เต้า หฒะเก้ง ต้ง บัว ฒั้ว วั้ว เต้า โต่ว หว่า เมี่ยน อ๊ะ . ”
43007041	แอ๋ง ม่าย เต๋ย ก๊อง , “ นิ่น โหฒว กี​ตู่ อ๊ะ . ” มป่า ม่าย เต๋ย ก๊อง , “ กี​ตู่ ฝู่ง ไฮ่ เยียม กา ลิ​ลี ต้าย ?
43007042	กีง-โซว เฟี้ย เจี๊ยน ก๊อง , กี​ตู่ โหฒว ดา​วิด ฮู่ง เญย เฒ้ย-ฟุน หย่า เยียม ดา​วิด ฮู่ง เญย ป๊วน-มู้ง , เบด​เล​เฮม , ต้าย ไม้ เฒ์ย ? ”
43007043	เหว่ย น้าย เมี่ยน ฯฒฯ หลาย เย​ซู ปุน ฆอย .
43007044	ม่าย เต๋ย อ๋อย เฒาะ เย​ซู มป่า ไม้ ม่าย หาย เต้า เหฌี่ย ปั์ว เฒาะ .
43007045	มี่ง เฒาะ เย​ซู วั้ว เต๋ย แปง หฑวน ต้าย , ไซ เมี่ยน เปย๊ย เหธา ฟา​ลิ​สี เมี่ยน หน่าย นิ่น บัว , “ เม่ย บัว โหฒว หาย หญู่ง ไม้ เฒาะ เจี๊ยน นิ่น ต้าย ? ”
43007046	วั้ว เต๋ย แปง เตา , “ ไม้ ม่าย เจี๋ย เหยียด เต้า เมี่ยน ก๊อง หว่า ฮนั้ง หน่าย เต้า . ”
43007047	ฟา​ลิ​สี เมี่ยน ก๊อง , “ เม่ย บัว หย่า หฒุ นิ่น ดั๊ว หมี่ อ๊ะ ซ่าะ ?
43007048	ม่าย หาย เต้า โหฒว โฮล เญย ยิว​ไท เมี่ยน ไฟ ฟา​ลิ​สี เมี่ยน เสียน เจี๋ย นิ่น เญย ไฟ ?
43007049	ไม้ ม่าย เหลาะ . มป่า น้าย กวั้น เมี่ยน ไม้ ฮิ้ว ตุ๊ โม​เซ เญย เล์ย-หลัด ฯฒฯ หฒุ ทิน-ฮู่ง เหฒียว นิ่น บัว . ”
43007050	ม่าย เต้า วั้ว เต๋ย ฟา​ลิ​สี เมี่ยน , ต้ง ฒิ่น ด่าง มี่ง ล์อ เย​ซู วั้ว เต้า นี​โค​เด​มัด , หน่าย ,
43007051	“ เอย บัว เญย เล์ย , บัว ไม้ แก้ง ไฮ์ เมี่ยน ก๊อง , ไม้ ฮิ้ว ตุ๊ นิ่น เญย กอน-แป๋ง , บัว ไฮ่ ตี่ง นิ่น เญย ฒุ์ย ไฟ ? ”
43007052	นิ่น บัว เตา , “ วั้ว หญู่ง เม่ย หย่า เยียม กา​ลิ​ลี ต้าย ? ติ๊ม หมั่ง กีง-โซว ม่าะ ! เม่ย ฯฒฯ ฮิ้ว ตุ๊ ไม้ ม่าย เหยียด เต้า โต่ว หว่า เมี่ยน เยียม กา​ลิ​ลี ธ้วด ต้าย นีอา . ”
43007053	เจี๋ย ฒิบ เญย หวุ่ย หฑาน , เก๊าะ-เมี่ยน หฑวน เก๊าะ-เมี่ยน เญย เปย๊า .
43008001	มป่า เย​ซู มี่ง วั้ว กะลั้น บง .
43008002	ตะเหญ่ย ดอม เฑี้ยว เญย , เย​ซู แอ๋ง มี่ง หฒั่ง ทิน-ฮู่ง เญย เปย๊า . หฒวัง เมี่ยน ต้าย กั๊บ ฒุ้น นิ่น วั้ว . นิ่น ฯฒฯ เฒว์ย เจี๊ยน หฌาว นิ่น บัว .
43008003	ม่าย เต๋ย หฌาว เล์ย เญย ฟิน-แซง เหธา ฟา​ลิ​สี เมี่ยน ต้อ เต้า เหฮยียน เจี๊ยน โหฆ เฒาะ ต้าย เญย มเซียะ ตอน , ปุน นิ่น โซ้ว เจี๊ยน หฒวัง เมี่ยน เญย หฑะเฮมียน .
43008004	นิ่น บัว ก๊อง บั๋ว เย​ซู , “ ฟิน-แซง อ้า ! น้าย เต้า มเซียะ ตอน เหฮยียน เจี๊ยน โหฆ วั้ว หฒั่น เมี่ยน เฒาะ ต้าย .
43008005	โม​เซ เญย เล์ย-หลัด หัด บัว อ๋อย หฒุ หล่ง หละเปย๊ย ฒง น้าย หญู่ง เมี่ยน ไต่ . เม่ย นี ? ฮนั้ง หาย นอ ก๊อง ? ”
43008006	นิ่น บัว ฮนั้ง น้าย นอ หน่าย เซ อ๋อย ดั๊ว เย​ซู ก๊อง ต่อง ฯฒฯ ไฮ่ ล์อ กอน-แป๋ง โก๋ นิ่น . มป่า เย​ซู โด๊ะ เหฌี่ย หล่ง ปั์ว-โด๊ะ เฟี้ย กะเดี๊ย เดา .
43008007	วั้ว เต๋ย เมี่ยน ไม้ ตี้ง เลี่ยว เญย หน่าย . เย​ซู ฯฒฯ เธา เจี์ย ต้าย ก๊อง บั๋ว นิ่น บัว , “ เม่ย บัว หาย เต้า ไม้ ป์าม เจี๋ย ฒุ์ย , กุ๊น เฒาะ หละเปย๊ย ฒง ด่าง ม่าะ ! ”
43008008	ก๊อง ลิ์ว , เย​ซู แอ๋ง โด๊ะ เหฌี่ย หล่ง ปั์ว-โด๊ะ เฟี้ย เดา .
43008009	นิ่น บัว ไฮ์ เย​ซู ฮนั้ง น้าย นอ ก๊อง , นิ่น บัว ฯฒฯ โหฒะ เต้า โหฒะ เต้า เญย ธ้วด . เก้า โก๋ วั้ว เต๋ย ธ้วด ด่าง , ธ้วด เหฑ่ง อ๊ะ . ขูง เย​ซู กั้น เยียม วั้ว ฮนั้ง . มป่า วั้ว เต้า มเซียะ ตอน หธ่อ โซ้ว เจี๊ยน วั้ว เญย .
43008010	เย​ซู แอ๋ง เธา เจี์ย ต้าย หน่าย วั้ว เต้า มเซียะ ตอน , “ ต่อ อ้า ! วั้ว เต๋ย เมี่ยน เจี๋ย หาย เหฑ่ง หมี่ อ๊ะ . ไม้ ม่าย หาย เต้า ตี่ง เม่ย เญย ฒุ์ย ? ”
43008011	วั้ว เต้า มเซียะ ตอน เตา , “ ต้ม ก๋อ อ้า ! ไม้ ม่าย หาย เต้า อ๊ะ . ” เย​ซู ก๊อง , “ เยีย หย่า ไม้ ตี่ง เม่ย เญย ฒุ์ย . กุ๊น มี่ง อ๊ะ . ยั่ง น้าย เจี๋ย ไม้ ตู๋ง แอ๋ง ป์าม ฒุ์ย โอ่ . ”
43008012	เย​ซู แอ๋ง หฌาว หฒวัง เมี่ยน . นิ่น ก๊อง , “ เยีย เซ ฌัง หฒิว ป้าม เกน . หาย เต้า กัน เยีย , วั้ว เต้า เหยียด ลิ์ว ไม้ หฒุ ยั่ง หฮมวัง กะญั์ว , ฒู้ง ตุ๊ ฌัง หฒิว นิ่น เญย แหม่ง . ”
43008013	ฟา​ลิ​สี เมี่ยน แอ๋ง ก๊อง , “ เม่ย เถง เม่ย กั้น โหฒว ฒอง-เหฒง , เม่ย ก๊อง เญย หว่า เซ ไม้ เฒียน . ”
43008014	เย​ซู เตา , “ ไม้ กุ๊น เยีย เถง เยีย กั้น โหฒว ฒอง-เหฒง , เยีย เญย หว่า หฒะเก้ง เฒียน เญย , เหว่ย หฒุ เยีย ฮิ้ว ตุ๊ เยีย เยียม หาย ต้าย หย่า ฮิ้ว ตุ๊ เยีย อ๋อย มี่ง หาย . มป่า เม่ย บัว ไม้ ฮิ้ว ตุ๊ เยีย เยียม หาย ต้าย หย่า อ๋อย มี่ง หาย .
43008015	“ เม่ย บัว เอย ป้าม เมี่ยน เญย หฒะเอ๋ย เซี้ยม เมี่ยน . เยีย ไม้ เซี้ยม หาย เต้า .
43008016	มป่า สี ก๊อง เยีย เซี้ยม เมี่ยน นอ , เยีย เซี้ยม ตุ๊ หอบ , เหว่ย หฒุ ไม้ เฒ์ย เยีย กั้น เซี้ยม . หฒั่ง เตี๋ย พ้าย เยีย ต้าย หย่า เหธา เยีย เซี้ยม .
43008017	เม่ย บัว กั้น เญย เล์ย-หลัด เฟี้ย เจี๊ยน ก๊อง , ‘ ม่าย อี ล่าน เมี่ยน โหฒว ฒอง-เหฒง , ก๊อง เญย หว่า ต๋อย นอ , เสียน ตุ๊ อ๊ะ . ’
43008018	เยีย เถง เยีย กั้น โหฒว ฒอง-เหฒง . แอ๋ง ม่าย เยีย เญย เตีย , ต้ง พ้าย เยีย ต้าย วั้ว เต้า , หย่า เถง เยีย โหฒว ฒอง-เหฒง . ”
43008019	นิ่น บัว หน่าย , “ เม่ย เญย เตีย เยียม หาย ? ” เย​ซู เตา , “ เม่ย บัว ไม้ ฮิ้ว เยีย , หย่า ไม้ ฮิ้ว เยีย เญย เตีย . สี ก๊อง เม่ย บัว ฮิ้ว ตุ๊ เยีย นอ , เม่ย บัว ฯฒฯ ฮิ้ว ตุ๊ เยีย เญย เตีย . ”
43008020	เย​ซู เยียม หฒั่ง ทิน-ฮู่ง เญย เปย๊า , นิด เมี่ยน ฝ่ง ห่อ ญ่าน วั้ว เต๋ย ฟาง เญย ต๋อง หฌาว เมี่ยน วั้ว หฒั่น , นิ่น ก๊อง น้าย เต๋ย หว่า . หย่า ไม้ ม่าย หาย เต้า เฒาะ นิ่น เหว่ย หฒุ นิ่น เญย เฒี่ยง โห่ ไม้ แก้ง เถา .
43008021	เย​ซู แอ๋ง ก๊อง บั๋ว นิ่น บัว , “ เยีย อ๋อย มี่ง อ๊ะ . เม่ย บัว อ๋อย ล์อ เยีย , มป่า เม่ย บัว ไต่ เม่ย บัว หธ่อ ม่าย เจี๊ยน ฒุ์ย เญย . เยีย มี่ง เญย ต๋อง เม่ย บัว ไม้ ไฮ่ มี่ง . ”
43008022	โหฒว โฮล เญย ยิว​ไท เมี่ยน ก๊อง , “ นิ่น อ๋อย ไต๋ นิ่น กั้น ไต่ ไฟ ? เหว่ย หฒุ นิ่น ก๊อง นิ่น มี่ง เญย ต๋อง บัว มี่ง ไม้ ตุ๊ . ”
43008023	เย​ซู บั๋ว นิ่น บัว , “ เม่ย บัว เป๋น ลู่ง เดี๊ย เญย , เยีย เป๋น ทิน-ต้อง เญย . เม่ย บัว เกวย ป้าม เกน , เยีย ไม้ เกวย ป้าม เกน .
43008024	เหว่ย น้าย เยีย ก๊อง บั๋ว เจี๋ย เม่ย บัว , เถา ไต่ วั้ว หฒั่น เม่ย บัว หธ่อ ม่าย เจี๊ยน ฒุ์ย เญย . สี ก๊อง เม่ย บัว ไม้ เสียน เยีย โหฒว ต้ง เยีย ก๊อง เยีย โหฒว วั้ว เต้า นอ , เม่ย บัว ไต่ มป่า หธ่อ ม่าย เจี๊ยน ฒุ์ย เญย . ”
43008025	นิ่น บัว หน่าย เย​ซู , “ เม่ย ต้ง หาย เต้า แล่ ? ” เย​ซู เตา , “ ฒิ่น ด่าง เยีย บั๋ว เจี๋ย เม่ย บัว เยีย ต้ง หาย เต้า , เยีย เซ ต้ง วั้ว เต้า อ๊ะ .
43008026	เยีย แอ๋ง ม่าย ธั้ม-หญู่ง เจ๊า ก๊อง เม่ย บัว , ตี่ง เม่ย บัว เญย ฒุ์ย . มป่า พ้าย เยีย ต้าย วั้ว เต้า เซ เฒียน เญย . เยีย ไฮ์ นิ่น ก๊อง เจี๋ย เญย หว่า , เยีย หย่า ก๊อง บั๋ว ป้าม เมี่ยน . ”
43008027	วั้ว เต๋ย เมี่ยน ไม้ เม่ง แปะ เย​ซู ก๊อง เถา หฒั่ง เตี๋ย .
43008028	เย​ซู ฯฒฯ ก๊อง , “ เม่ย บัว เหลียบ เยีย , ป้าม เมี่ยน เญย ตอน , ฝาว ฮลัง วั้ว หฒั่น , เม่ย บัว ฯฒฯ ฮิ้ว ตุ๊ เยีย เซ เหยียด ลิ์ว เฒี่ยง เจี๊ยน วั้ว เต้า . วั้ว หฒั่น เม่ย บัว ฯฒฯ ฮิ้ว ตุ๊ เยีย ไม้ เฒ์ย เซว่ย เอ๋ย โหฒว หาย หญู่ง . หฒั่ง เตี๋ย หฌาว เยีย ฮนั้ง หาย นอ ก๊อง , เยีย ฯฒฯ ฮนั้ง วั้ว นอ ก๊อง .
43008029	พ้าย เยีย ต้าย วั้ว เต้า หย่า เหธา เยีย เยียม . นิ่น ไม้ กวั่ง ปุน เยีย กั้น เยียม เหว่ย หฒุ เยีย หฒั่นๆ โหฒว หอบ นิ่น เญย เฮญี้ยว . ”
43008030	เมี่ยน ธั้ม เญย ไฮ์ เย​ซู ก๊อง น้าย เต๋ย หว่า ฯฒฯ เสียน นิ่น .
43008031	เย​ซู ก๊อง บั๋ว เสียน นิ่น วั้ว เต๋ย ยิว​ไท เมี่ยน , “ สี ก๊อง เม่ย บัว หฒั่นๆ เอย เจี๊ยน เยีย หฌาว เญย หว่า โหฒว , เม่ย บัว หฒะเก้ง โหฒว เยีย เญย ไซ-ก๋อ .
43008032	เม่ย บัว ฯฒฯ ฮิ้ว ตุ๊ เฒียน เล์ย . เฒียน เล์ย หย่า อ๋อย ปู๋ง ฆอย เม่ย บัว . ”
43008033	นิ่น บัว เตา , “ เยีย บัว โหฒว อับ​ลา​ฮัม เญย เฒ้ย-ฟุน , เหยียด ลิ์ว ไม้ เถง หาย เต้า โหฒว เจี๋ย โน่ว . วั้ว หญู่ง , เม่ย ฝู่ง ก๊อง เยีย บัว ตุ๊ ปู๋ง ฆอย ? ”
43008034	เย​ซู เตา นิ่น บัว , “ เยีย ก๊อง เฒียน บั๋ว เม่ย บัว , หาย เต้า ป์าม ฒุ์ย , วั้ว เต้า โหฒว ฒุ์ย เญย โน่ว .
43008035	โหฒว โน่ว เญย เมี่ยน ไม้ ไฮ่ เหยียด ลิ์ว เหธา เปย๊า-เฒี้ยว เยียม . ขูง เธียน ตอน ตุ๊ เหยียด ลิ์ว เยียม ฮนั้ง .
43008036	สี ก๊อง ทิน-ฮู่ง เญย ตอน ปู๋ง ฆอย เม่ย บัว , เม่ย บัว หฒะเก้ง เป๋น ปู๋ง ฆอย เญย เมี่ยน .
43008037	เยีย ฮิ้ว ตุ๊ เม่ย บัว โหฒว อับ​ลา​ฮัม เญย เฒ้ย-ฟุน . มป่า เม่ย บัว หธ่อ อ๋อย ไต๋ เยีย เหว่ย หฒุ เยีย หฌาว เญย เล์ย เม่ย บัว ไม้ หมวัง .
43008038	เยีย ก๊อง เญย เซ เยียม หฒั่ง เตี๋ย วั้ว ปวัด เจี๋ย เญย สี่ . เม่ย บัว โหฒว เญย เซ เม่ย บัว เญย เตีย บั๋ว เม่ย บัว โหฒว . ”
43008039	นิ่น บัว เตา , “ เยีย บัว เญย เตีย เซ อับ​ลา​ฮัม . ” เย​ซู แอ๋ง เตา นิ่น บัว , “ สี ก๊อง เม่ย บัว หฒะเก้ง โหฒว อับ​ลา​ฮัม เญย เฒ้ย-ฟุน นอ , เม่ย บัว โหฒว เญย สี่ ฯฒฯ ฮนั้ง อับ​ลา​ฮัม โหฒว เญย .
43008040	เยีย ขูง ก๊อง ต้ง เยีย ไฮ์ ทิน-ฮู่ง ก๊อง เจี๋ย เญย เฒียน เล์ย บั๋ว เม่ย บัว , มป่า เม่ย บัว อ๋อย ไต๋ เยีย . อับ​ลา​ฮัม ไม้ ฮนั้ง หน่าย โหฒว .
43008041	เม่ย บัว ขูง โหฒว ฮนั้ง เม่ย บัว เญย เตีย นอ โหฒว . ” นิ่น บัว เตา , “ เยีย บัว เซ ไม้ เฒ์ย กู้งว์า-ทอย . เยีย บัว ม่าย ดุ เต้า เตีย ฮนั้ง , เซ ทิน-ฮู่ง . ”
43008042	เย​ซู ก๊อง บั๋ว นิ่น บัว , “ สี ก๊อง ทิน-ฮู่ง หฒะเก้ง โหฒว เม่ย บัว เญย เตีย นอ , เม่ย บัว ฯฒฯ ฮนั้ม เยีย เหว่ย หฒุ เยีย เยียม นิ่น ต้าย , อี้ หฒั่น เยีย เยียม น้าย . เยีย ไม้ เฒ์ย เอย เยีย กั้น เญย เอ๋ย ต้าย . นิ่น พ้าย เยีย ต้าย .
43008043	เม่ย บัว เหว่ย หาย ติ่ว ไม้ เม่ง แปะ เยีย ก๊อง เญย หว่า ? เซ เหว่ย หฒุ เม่ย บัว ไม้ ไฮ่ หมวัง เยีย เญย โต์ .
43008044	เม่ย บัว เญย เตีย เซ เมี้ยน เญย ฮู่ง . เม่ย บัว ขูง อ๋อย เอย เจี๊ยน เม่ย บัว เญย เตีย เญย เอ๋ย โหฒว ฮนั้ง . เยียม กอน วั้ว นิ่น มต้าย ไต๋ เมี่ยน . นิ่น เหยียด ลิ์ว ไม้ อะเฮน้ย เฒียน เล์ย , เหว่ย หฒุ เยียม นิ่น กั้น ไม้ ม่าย เฒียน เล์ย . นิ่น ก๊อง-แปะ เหว่ย หฒุ นิ่น เอย นิ่น กั้น เญย เฟียม-ฝีง มต้าย ก๊อง-แปะ . นิ่น ขูง ก๊อง-แปะ ฮนั้ง หย่า โหฒว ก๊อง-แปะ เญย เตีย .
43008045	มป่า เยีย ก๊อง เฒียน เญย , เม่ย บัว หธีง ต้าย ไม้ เสียน เยีย .
43008046	เม่ย บัว หาย เต้า ไฮ่ ฒ่า ตุ๊ ธ้วด เยีย ม่าย ฒุ์ย ? วั้ว หญู่ง , สี ก๊อง เยีย ก๊อง เฒียน เล์ย , เม่ย บัว เหว่ย หาย ติ่ว ไม้ เสียน เยีย ?
43008047	หาย เต้า เยียม ทิน-ฮู่ง ต้าย , วั้ว เต้า ฒู้ง หมวัง ทิน-ฮู่ง เญย หว่า . เม่ย บัว ไม้ เฒ์ย เยียม ทิน-ฮู่ง ต้าย หธีง ต้าย ไม้ หมวัง นิ่น เญย หว่า . ”
43008048	วั้ว เต๋ย ยิว​ไท เมี่ยน เตา เย​ซู , “ น้าย เยีย บัว ก๊อง ตุ๊ หฒุ เญย ซ่าะ ? เยีย บัว ก๊อง เม่ย เซ สะ​มา​เลีย จั๋น หย่า ม่าย เมี้ยน เยียม เม่ย เญย ซิน . ”
43008049	เย​ซู เตา , “ เยีย ไม้ เฒ์ย ม่าย เมี้ยน เยียม เยีย เญย ซิน . เยีย ท่าย เยีย เญย เตีย , มป่า เม่ย บัว หมั่ง เผีย เยีย .
43008050	เยีย ไม้ เฒ์ย ล์อ เมี่ยน ท่าย เยีย , มป่า ม่าย เต้า เถง เยีย ล์อ , หย่า ต้ง น้าย เต้า อ๋อย เถง เยีย เซี้ยม .
43008051	เยีย ก๊อง เฒียน บั๋ว เม่ย บัว , หาย เต้า เอย เจี๊ยน เยีย หฌาว เญย หว่า โหฒว , วั้ว เต้า เหยียด ลิ์ว ไม้ ไต่ . ”
43008052	ยิว​ไท เมี่ยน ก๊อง บั๋ว นิ่น , “ อี้ หฒั่น เยีย บัว หฒะเก้ง ฮิ้ว ตุ๊ เม่ย ม่าย เมี้ยน เยียม เม่ย เญย ซิน . อับ​ลา​ฮัม ไต่ หมี่ อ๊ะ . ทิน-ฮู่ง เญย หฒวัง โต่ว หว่า เมี่ยน หย่า ไต่ เหฑ่ง หมี่ อ๊ะ . มป่า เม่ย ก๊อง หาย เต้า เอย เจี๊ยน เม่ย หฌาว เญย หว่า โหฒว , วั้ว เต้า เหยียด ลิ์ว ไม้ ไต่ .
43008053	บัว เญย อง-ถาย-แงะ , อับ​ลา​ฮัม , ฒู้ง ไต่ หมี่ อ๊ะ . เม่ย โหฒว เก้า โฮล เจี๋ย นิ่น ไฟ ? ทิน-ฮู่ง เญย หฒวัง โต่ว หว่า เมี่ยน หย่า ไต่ หมี่ อ๊ะ . เม่ย ก๊อง เม่ย กั้น โหฒว หาย เต้า ? ”
43008054	เย​ซู เตา นิ่น บัว , “ สี ก๊อง เยีย กั้น ท่าย เยีย กั้น นอ , น้าย ไม้ ม่าย หาย หญู่ง เอ๋ย เล์ย . ท่าย เยีย วั้ว เต้า เซ เยีย เญย เตีย , ต้ง เม่ย บัว ก๊อง โหฒว เม่ย บัว เญย ทิน-ฮู่ง วั้ว เต้า .
43008055	เม่ย บัว เหยียด ลิ์ว ไม้ ฮิ้ว ตุ๊ นิ่น , มป่า เยีย ฮิ้ว ตุ๊ นิ่น เญย . สี ก๊อง เยีย ก๊อง เยีย ไม้ ฮิ้ว ตุ๊ นิ่น นอ , เยีย ฯฒฯ ฮนั้ง เม่ย บัว นอ ก๊อง-แปะ . มป่า เยีย ฮิ้ว ตุ๊ นิ่น , หย่า เอย เจี๊ยน นิ่น เญย หว่า โหฒว .
43008056	เม่ย บัว เญย อง-ถาย , อับ​ลา​ฮัม , อะเฮน้ย อ๋อย ตุ๊ ปวัด เยีย ต้าย เญย ฮนอย-เหญียะ . นิ่น ตุ๊ ปวัด ลิ์ว ฯฒฯ ออน-เหลาะ ไห่ . ”
43008057	นิ่น บัว แอ๋ง ก๊อง นิ่น , “ อา , เม่ย ฒู้ง ไม้ แก้ง ตุ๊ ฮม์ เหฒียบ หฮญัง . เม่ย ปวัด เจี๋ย อับ​ลา​ฮัม เญย ? ”
43008058	เย​ซู เตา , “ เยีย ก๊อง เฒียน บั๋ว เม่ย บัว , อับ​ลา​ฮัม ไม้ แก้ง ธ้วด เสย , เยีย ฒู้ง เยียม เญย . ”
43008059	นิ่น บัว ไฮ์ น้าย เต๋ย หว่า ฯฒฯ เฒาะ หละเปย๊ย อ๋อย ฒง นิ่น , มป่า นิ่น ปี๋ง เจี๊ยน ธ้วด หฒั่ง ทิน-ฮู่ง เญย เปย๊า หมี่ อ๊ะ .
43009001	เย​ซู ยั่ง เจี๊ยน เจ๊า มี่ง , ปวัด เต้า เยียม-ทอย มฒีง แม่ง เญย เมี่ยน .
43009002	ไซ-ก๋อ บัว หน่าย เย​ซู , “ ไซ-เตี๋ย อ้า ! น้าย เต้า เมี่ยน ธ้วด เสย ต้าย มฒีง แม่ง เซ หลาย นิ่น กั้น เญย ฒุ์ย ไฟ หลาย นิ่น เญย เตี๋ย หม่า เญย ฒุ์ย ? ”
43009003	เย​ซู เตา , “ นิ่น มฒีง แม่ง ไม้ เฒ์ย หลาย นิ่น กั้น เญย ฒุ์ย ไฟ นิ่น เตี๋ย หม่า เญย ฒุ์ย . นิ่น เญย มฒีง แม่ง เซ เหว่ย ปุน ทิน-ฮู่ง โหฒว เญย สี่ เยียม น้าย เต้า เมี่ยน เญย ซิน ปิ๋ว เม่ง ธ้วด ต้าย .
43009004	ไม้ แก้ง หฮมวัง , บัว อ๋อย หฒุ โหฒว พ้าย เยีย ต้าย วั้ว เต้า เญย กง . หฮมวัง เยี้ยด เถา , ไม้ ม่าย หาย เต้า โหฒว ตุ๊ กง .
43009005	เยีย หธ่อ เยียม เจี๊ยน ป้าม เกน เญย เฒี่ยง โห่ เยีย โหฒว ฌัง หฒิว ป้าม เกน . ”
43009006	เย​ซู ก๊อง ลิ์ว น้าย เต๋ย หว่า , นิ่น ทุ้ย ววม-ฑุ่ย วั้ว เดา , ไหธ เป๋น ววม-ปั่ม ต้าย , ฑ้าด เจี๊ยน วั้ว เต้า เมี่ยน เญย มฒีง ,
43009007	บั๋ว นิ่น , “ มี่ง วั้ว นอม สี​โล​อัม ววม-ต้ม หฑาว โอ่ . ” ( สี​โล​อัม วั้ว นอม บั๋ว เญย เอ๋ย เล์ย เซ “ พ้าย มี่ง . ” ) วั้ว เต้า เมี่ยน มี่ง หฑาว ลิ์ว , หฑวน ต้าย ฯฒฯ หมั่ง ตุ๊ ปวัด อ๊ะ .
43009008	นิ่น เญย ล์าง หฒั่ง เมี่ยน เหธา อ้าโหล่ ปวัด นิ่น โท้ ญ่าน วั้ว เต๋ย , ล่าน หน่าย ล่าน , “ น้าย เต้า เมี่ยน ต้ง อ้าโหล่ เฒว์ย เจี๊ยน โท้ ญ่าน วั้ว เต้า ไม้ เฒ์ย ? ”
43009009	ม่าย เต๋ย ก๊อง , “ เฒ์ย เญย , ต้ง น้าย เต้า อ๊ะ . ” ม่าย เต๋ย ก๊อง , “ ไม้ เฒ์ย . เซ ฮนั้ง นิ่น ฮนั้ง . ” วั้ว เต้า เมี่ยน กั้น ฯฒฯ ก๊อง , “ เฒ์ย เญย . ต้ง เยีย อ๊ะ . ”
43009010	วั้ว เต๋ย เมี่ยน ฯฒฯ หน่าย นิ่น , “ อ๊า , วั้ว หญู่ง เม่ย เญย มฒีง ฮนั้ง หาย นอ ไฮ่ หลง , หมั่ง ตุ๊ ปวัด ? ”
43009011	นิ่น เตา , “ ม่าย เต้า เมี่ยน , บั๋ว เห่ว เย​ซู , ไหธ ววม-ปั่ม ฑ้าด เยีย เญย มฒีง แอ๋ง เห่ว เยีย มี่ง สี​โล​อัม ววม-ต้ม หฑาว . เยีย ฯฒฯ มี่ง . หฑาว ลิ์ว , หมั่ง ตุ๊ ปวัด ต้าย อ๊ะ . ”
43009012	วั้ว เต๋ย เมี่ยน แอ๋ง หน่าย , “ วั้ว เต้า เมี่ยน เยียม หาย ? ” นิ่น ก๊อง , “ เยีย ไม้ ฮิ้ว . ”
43009013	นิ่น บัว ฯฒฯ ต้อ มฒีง แม่ง หลง ต้าย วั้ว เต้า เมี่ยน มี่ง ฟา​ลิ​สี เมี่ยน วั้ว .
43009014	ต้ง เย​ซู ไหธ ววม-ปั่ม เถง นิ่น ฑ้าด เจี๊ยน มฒีง ฌัง ต้าย วั้ว ฮนอย เซ ตี้ง กง ฮนอย .
43009015	วั้ว เต๋ย ฟา​ลิ​สี เมี่ยน หย่า หน่าย นิ่น , “ เม่ย เญย มฒีง ฮนั้ง หาย นอ ไฮ่ หลง , หมั่ง ตุ๊ ปวัด ? ” นิ่น ก๊อง , “ เย​ซู เฒาะ ววม-ปั่ม ฑ้าด เยีย เญย มฒีง . เยีย หฑาว ลิ์ว ฯฒฯ หมั่ง ตุ๊ ปวัด ต้าย อ๊ะ . ”
43009016	ม่าย เต๋ย ฟา​ลิ​สี เมี่ยน ก๊อง , “ เถง มฒีง หมั่ง ตุ๊ ปวัด วั้ว เต้า เมี่ยน ไม้ เฒ์ย เยียม ทิน-ฮู่ง ต้าย , เหว่ย หฒุ นิ่น ไม้ เอย ตี้ง กง ฮนอย เญย เล์ย โหฒว . ” มป่า ม่าย เต๋ย ก๊อง , “ ป์าม ฒุ์ย เญย เมี่ยน ฮนั้ง หาย นอ ไฮ่ โหฒว น้าย เต๋ย บัวะ ฮ่อง ไห่ เญย จั๋ง-โห่ ? ” ฮนั้ง หน่าย นิ่น บัว ฯฒฯ ปุน ฆอย หมี่ อ๊ะ .
43009017	ฟา​ลิ​สี เมี่ยน แอ๋ง หน่าย หฑุ่น วั้ว เต้า เมี่ยน , “ นิ่น เถง เม่ย เญย มฒีง หลง , ไฮ่ หมั่ง ตุ๊ ปวัด . วั้ว หญู่ง , เม่ย ก๊อง นิ่น เซ หาย หญู่ง เมี่ยน ? ” วั้ว เต้า เมี่ยน เตา , “ นิ่น โหฒว เต้า โต่ว หว่า เมี่ยน . ”
43009018	โหฒว โฮล เญย ยิว​ไท เมี่ยน หธ่อ ไม้ เสียน นิ่น ฒิ่น ด่าง มฒีง แม่ง , อี้ หฒั่น ไฮ่ หมั่ง ตุ๊ ปวัด . นิ่น บัว ฯฒฯ เห่ว นิ่น เญย เตี๋ย หม่า ต้าย
43009019	หน่าย นิ่น บัว , “ น้าย เต้า เมี่ยน เม่ย บัว เญย ตอน ? เม่ย บัว ก๊อง นิ่น เยียม-ทอย มฒีง แม่ง ต้ง น้าย เต้า ไฟ ? วั้ว หญู่ง , นิ่น อี้ หฒั่น ฮนั้ง หาย นอ ไฮ่ หมั่ง ตุ๊ ปวัด ? ”
43009020	วั้ว เต้า เมี่ยน เญย เตี๋ย หม่า เตา , “ เยีย บัว ฮิ้ว ตุ๊ นิ่น โหฒว เยีย บัว เญย ตอน , หย่า ฮิ้ว ตุ๊ นิ่น ธ้วด เสย ต้าย มฒีง แม่ง หมี่ อ๊ะ .
43009021	มป่า เยีย บัว ไม้ ฮิ้ว ตุ๊ นิ่น ฮนั้ง หาย นอ ไฮ่ หมั่ง ตุ๊ ปวัด , หย่า ไม้ ฮิ้ว ตุ๊ หาย เต้า หฒ่อ นิ่น เญย มฒีง ฌัง . เม่ย บัว กั้น หน่าย ก๋า นิ่น ม่าะ ! นิ่น โฮล อ๊ะ . นิ่น กั้น ไฮ่ ก๊อง นิ่น กั้น เญย เจ๊า . ”
43009022	นิ่น เญย เตี๋ย หม่า ฮนั้ง น้าย นอ ก๊อง เหว่ย หฒุ นิ่น บัว กั้ม เหฑีย โหฒว โฮล เญย ยิว​ไท เมี่ยน . โหฒว โฮล เญย วั้ว เต๋ย ฒู้ง ก๊อง ลิ์ว , หาย เต้า เหญี่ยม เย​ซู โหฒว กี​ตู่ , นิ่น บัว อ๋อย หฒุ่น ธ้วด หวุ่ย ต้อง .
43009023	เหว่ย น้าย นิ่น เญย เตี๋ย หม่า หธีง ต้าย ก๊อง , “ นิ่น โฮล อ๊ะ . เม่ย บัว หน่าย ก๋า นิ่น กั้น ม่าะ ! ”
43009024	ฟา​ลิ​สี เมี่ยน เห่ว มฒีง แม่ง หฒ่อ หลง วั้ว เต้า เมี่ยน แอ๋ง ต้าย ตะเหญ่ย หฑุ่น หย่า บั๋ว นิ่น , “ เม่ย อ๋อย หฒุ ตอง เจี๊ยน ทิน-ฮู่ง แล์ง เม่ย ขูง ก๊อง เฒียน ฮนั้ง . เยีย บัว ฮิ้ว ตุ๊ หฒ่อ เม่ย เญย มฒีง วั้ว เต้า เซ ฒุ์ย-เมี่ยน อ๊ะ . ”
43009025	วั้ว เต้า เมี่ยน เตา , “ นิ่น โหฒว ฒุ์ย-เมี่ยน เฒ์ย ไฟ ไม้ เฒ์ย , เยีย ไม้ ฮิ้ว . เยีย ขูง ฮิ้ว ตุ๊ เหยียด หญู่ง ฮนั้ง . ฒิ่น ด่าง เยีย มฒีง แม่ง , อี้ หฒั่น เยีย ไฮ่ หมั่ง ตุ๊ ปวัด . ”
43009026	นิ่น บัว แอ๋ง หน่าย , “ นิ่น โหฒว หาย หญู่ง ปุน เม่ย ? นิ่น ฮนั้ง หาย นอ หฒ่อ เม่ย เญย มฒีง หลง , หมั่ง ตุ๊ ปวัด ? ”
43009027	นิ่น เตา , “ เยีย บั๋ว เจี๋ย เม่ย บัว , เม่ย บัว หย่า ไม้ หมวัง . เม่ย บัว เหว่ย หาย ติ่ว แอ๋ง อ๋อย หมวัง หฑุ่น ? เม่ย บัว หย่า อ๋อย โหฒว นิ่น เญย ไซ-ก๋อ ไฟ ? ”
43009028	นิ่น บัว ฯฒฯ ก๊อง โตะ นิ่น . นิ่น บัว ก๊อง , “ เม่ย โหฒว วั้ว เต้า โล้ เญย ไซ-ก๋อ . เยีย บัว โหฒว โม​เซ เญย ไซ-ก๋อ .
43009029	เยีย บัว ฮิ้ว ตุ๊ ทิน-ฮู่ง เหธา โม​เซ ก๊อง หว่า . มป่า วั้ว เต้า โล้ เยีย บัว เลี่ยม ไม้ ฮิ้ว ตุ๊ นิ่น เยียม หาย ต้าย . ”
43009030	วั้ว เต้า เมี่ยน เตา , “ น้าย หฒะเก้ง บัวะ ห่อง ไห่ . เม่ย บัว ไม้ ฮิ้ว ตุ๊ นิ่น เยียม หาย ต้าย . มป่า นิ่น หฒ่อ เยีย เญย มฒีง หมั่ง ตุ๊ ปวัด .
43009031	บัว ฮิ้ว ตุ๊ ทิน-ฮู่ง ไม้ หมวัง ป์าม ฒุ์ย เมี่ยน เญย หว่า . มป่า หาย เต้า ท่าย ทิน-ฮู่ง , เอย เจี๊ยน นิ่น เญย เอ๋ย โหฒว , นิ่น หมวัง วั้ว เต้า .
43009032	เยียม เหฒย ลู่ง เหฒย เดา ธ้วด ต้าย เถา อี้ หฒั่น , ไม้ ม่าย หาย เต้า ไฮ์ เจี๋ย ม่าย หาย เต้า หฒ่อ เยียม-ทอย มฒีง แม่ง เญย เมี่ยน หลง , ไฮ่ หมั่ง ตุ๊ ปวัด .
43009033	สี ก๊อง น้าย เต้า เมี่ยน ไม้ เฒ์ย เยียม ทิน-ฮู่ง ต้าย นอ , นิ่น ไม้ ไฮ่ โหฒว หาย หญู่ง . ”
43009034	โหฒว โฮล เญย วั้ว เต๋ย เตา , “ เม่ย ฒุ์ย-เมี่ยน ธ้วด เสย ต๋าย เจี๊ยน ฒุ์ย โฮล ต้าย , มป่า เม่ย อ๋อย หฌาว เยีย บัว ? ” นิ่น บัว ฯฒฯ หฒุ่น นิ่น ธ้วด หวุ่ย ต้อง หมี่ อ๊ะ .
43009035	เย​ซู ไฮ์ ก๊อง นิ่น บัว หฒุ่น น้าย เต้า เมี่ยน ธ้วด หวุ่ย ต้อง . นิ่น ฯฒฯ มี่ง ล์อ ปวัด หย่า หน่าย นิ่น , “ เม่ย เสียน ป้าม เมี่ยน เญย ตอน ไฟ ? ”
43009036	วั้ว เต้า เมี่ยน เตา , “ ต้ม ก๋อ อ้า ! นิ่น ต้ง หาย เต้า ? โท้ เม่ย บั๋ว เยีย โอ่ . เยีย ฯฒฯ ไฮ่ เสียน นิ่น . ”
43009037	เย​ซู ก๊อง บั๋ว นิ่น , “ เม่ย ปวัด เจี๋ย นิ่น เญย . ต้ง อี้ หฒั่น เหธา เม่ย ก๊อง หว่า วั้ว เต้า . ”
43009038	วั้ว เต้า เมี่ยน ก๊อง , “ เฒี้ยว อ้า ! เยีย เสียน อ๊ะ . ” นิ่น ฯฒฯ เกว่ย เหฌี่ย ป๋าย เย​ซู .
43009039	เย​ซู ก๊อง , “ เยีย เหฌี่ย ป้าม เกน เหว่ย เซี้ยม ฒุ์ย , ปุน มฒีง แม่ง เญย เมี่ยน ไฮ่ หมั่ง ตุ๊ ปวัด , หย่า ปุน หมั่ง ตุ๊ ปวัด วั้ว เต๋ย มฒีง แม่ง มี่ง . ”
43009040	ม่าย เต๋ย ฟา​ลิ​สี เมี่ยน เหธา เย​ซู เยียม วั้ว ไฮ์ นิ่น ฮนั้ง น้าย นอ ก๊อง ฯฒฯ หน่าย , “ ฮนั้ง หน่าย , เยีย บัว หย่า มฒีง แม่ง เญย ไฟ ? ”
43009041	เย​ซู เตา , “ สี ก๊อง เม่ย บัว มฒีง แม่ง นอ , เม่ย บัว ไม้ ม่าย ฒุ์ย อ๊ะ . มป่า เม่ย บัว ก๊อง , ‘ เยีย บัว หมั่ง ตุ๊ ปวัด เญย . ’ ฮนั้ง หน่าย เม่ย บัว หธ่อ ม่าย ฒุ์ย เญย . ”
43010001	เย​ซู ก๊อง , “ เยีย ก๊อง เฒียน บั๋ว เม่ย บัว , หาย เต้า เปียะ ปะกี ยู่ง หลาด , ไม้ ยั่ง หลาด แก้ง เปียะ , ขูง ญอง ยั่ง กั้น นอม ต๋อง เปียะ , นิ่น โหฒว จั๋น-หฒะ หนิ่ม ยู่ง , ธ้าง ยู่ง ฮนั้ง .
43010002	มป่า ยั่ง แก้ง เปียะ วั้ว เต้า เซ โก๋ว ปะกี ยู่ง เญย เมี่ยน .
43010003	ฒั้ว แก้ง เญย เมี่ยน เถง นิ่น คอย แก้ง . ปะกี ยู่ง หย่า หมวัง นิ่น เญย เฉีย . นิ่น เอย เต้าๆ ปะกี ยู่ง เญย บั๋ว หฒยาว , ฯฒฯ ต้อ นิ่น บัว ธ้วด หลาด มี่ง .
43010004	ปู๋ง นิ่น กั้น เญย ปะกี ยู่ง ธ้วด เหฑ่ง ต้าย , นิ่น มี่ง ด่าง . ปะกี ยู่ง หย่า กัน เจี๊ยน นิ่น มี่ง เหว่ย หฒุ นิ่น บัว เฒียะ ตุ๊ นิ่น เญย เฉีย .
43010005	กั้น เต้า เมี่ยน ยู่ง ไม้ กัน . ขูง อ๋อย เปย๋า ฮนั้ง , เหว่ย หฒุ เฒียะ ไม้ ตุ๊ นิ่น เญย เฉีย . ”
43010006	เย​ซู ก๊อง น้าย ติ้ว หว่า-เป๊ย บั๋ว นิ่น บัว มป่า นิ่น บัว ไม้ เม่ง แปะ เอ๋ย เล์ย .
43010007	เย​ซู ฯฒฯ แอ๋ง ก๊อง บั๋ว นิ่น บัว , “ เยีย ก๊อง เฒียน บั๋ว เม่ย บัว , เยีย เซ น้าย เต๋ย ปะกี ยู่ง เญย หลาด แก้ง .
43010008	ต้าย ด่าง เยีย วั้ว เต๋ย เหยียด ฒู้ง โหฒว จั๋น-หฒะ หนิ่ม ยู่ง , ธ้าง ยู่ง ฮนั้ง . มป่า ปะกี ยู่ง ไม้ หมวัง นิ่น บัว .
43010009	เยีย เซ หลาด แก้ง . หาย เต้า ยั่ง เยีย น้าย เต้า แก้ง เปียะ อ๋อย ตุ๊ เหฌียว หย่า เปียะๆ ธ้วดๆ ล์อ หญั่น .
43010010	จั๋น-หฒะ ต้าย ขูง อ๋อย หนิ่ม , อ๋อย ไต๋ , อ๋อย เหมียด , มป่า เยีย ต้าย เหว่ย ปุน ป้าม เมี่ยน ตุ๊ เฒี่ยง แหม่ง , ฒู้ง อ๋อย ปุน นิ่น บัว ตุ๊ ตุ้น ยุ่น เญย แหม่ง .
43010011	“ เยีย เซ โก๋ว ปะกี ยู่ง หลง เญย เฒี้ยว . โก๋ว ปะกี ยู่ง หลง วั้ว เต้า หญุ่น เหว่ย ปะกี ยู่ง เซี้ย นิ่น เญย แหม่ง .
43010012	ธี้ง ต้าย เญย กง-เมี่ยน ไม้ เฒ์ย เฒียน โก๋ว ปะกี ยู่ง เญย เฒี้ยว . ปะกี ยู่ง หย่า ไม้ เฒ์ย นิ่น กั้น เญย . ปวัด เฮยี่ย จู๊ ต้าย ฯฒฯ กวั่ง เจี๊ยน เปย๋า . เฮยี่ย จู๊ ฯฒฯ เป๊ด , แฮะ ปะกี ยู่ง กวั้น เปย๋า หฑาน เหฑ่ง .
43010013	ธี้ง ต้าย เญย กง-เมี่ยน เปย๋า หมี่ อ๊ะ , เหว่ย หฒุ เมี่ยน ธี้ง นิ่น ฮนั้ง , นิ่น ไม้ เฑ่า ยู่ง .
43010014	“ เยีย เซ โก๋ว ปะกี ยู่ง หลง เญย เฒี้ยว . เยีย ฮิ้ว ตุ๊ เยีย เญย ปะกี ยู่ง , เยีย เญย ปะกี ยู่ง หย่า ฮิ้ว ตุ๊ เยีย ,
43010015	ฮนั้ง หฒั่ง เตี๋ย ฮิ้ว ตุ๊ เยีย , เยีย หย่า ฮิ้ว ตุ๊ หฒั่ง เตี๋ย . เยีย หย่า เหว่ย น้าย เต๋ย ยู่ง เซี้ย เยีย เญย แหม่ง .
43010016	เยีย แอ๋ง กั้น ม่าย ปะกี ยู่ง , เซ ไม้ เฒ์ย เยียม น้าย นอม หลาด เญย ปะกี ยู่ง . เยีย อ๋อย หฒุ ต้อ นิ่น บัว ต้าย . นิ่น บัว ฯฒฯ หมวัง เยีย เญย เฉีย , หย่า เหธา น้าย เต๋ย เป๋น เหยียด กวั้น , ม่าย เหยียด เต้า เฒี้ยว โก๋ว นิ่น บัว ฮนั้ง .
43010017	“ หฒั่ง เตี๋ย ฮนั้ม เยีย เหว่ย หฒุ เยีย เซี้ย เยีย กั้น เญย แหม่ง ไต่ . เยีย เซี้ย เยีย เญย แหม่ง เหว่ย แอ๋ง ตุ๊ แหม่ง หฑวน .
43010018	ไม้ ม่าย หาย เต้า เฒาะ เยีย เญย แหม่ง , เยีย กั้น เซี้ย เยีย เญย แหม่ง . เยีย ม่าย เล์ย เซี้ย เยีย เญย แหม่ง หย่า ม่าย เล์ย แอ๋ง ตุ๊ เยีย เญย แหม่ง หฑวน . เยีย เญย เตีย พ้าย เยีย ฮนั้ง น้าย นอ โหฒว . ”
43010019	หลาย น้าย เต๋ย หว่า ยิว​ไท เมี่ยน แอ๋ง ปุน ฆอย หมี่ อ๊ะ .
43010020	ม่าย ธั้ม เญย ก๊อง , “ นิ่น หฒุ เมี้ยน มัวะ . นิ่น ปุ๊ด ดิน หมี่ อ๊ะ . หมวัง นิ่น เญย หว่า โหฒว หาย หญู่ง แล่ ! ”
43010021	มป่า ม่าย เต๋ย ก๊อง , “ หาย เต้า หฒุ เมี้ยน มัวะ ไม้ ไฮ่ ก๊อง น้าย หญู่ง หว่า เหลาะ . เมี้ยน ไฮ่ ปุน มฒีง แม่ง เญย เมี่ยน หมั่ง ตุ๊ ปวัด เญย ? ”
43010022	วั้ว หฒั่น เยียม เย​ลู​ซา​เลม ฒี่ง เจี๋ย โห่ว หฒั่ง ทิน-ฮู่ง เญย เปย๊า เญย ฒิบ เซ ตง-เกน ฮนอย .
43010023	เย​ซู เยียม หฒั่ง ทิน-ฮู่ง เญย เปย๊า , ซา​โล​มอน เญย ปี๋ง ล่าง ต๋อง , เจี๋ย มี่ง เจี๋ย ต้าย เญย .
43010024	ยิว​ไท เมี่ยน ต้าย กั๊บ ฒุ้น นิ่น วั้ว หย่า หน่าย , “ เม่ย อ๋อย ปุน เยีย บัว เฮญี้ยว หลุ่น เถา หาย หฒั่น ? สี ก๊อง เม่ย หฒะเก้ง กี​ตู่ , บั๋ว หฒะ เยีย บัว ม่าะ ! ”
43010025	เย​ซู เตา , “ เยีย บั๋ว เจี๋ย เม่ย บัว , เม่ย บัว หย่า ไม้ เสียน นี ! เยีย เต๊ง เยีย เญย เตีย เญย บั๋ว โหฒว บัวะ ฮ่อง เญย สี่ . วั้ว เต๋ย สี่ เถง เยีย โหฒว ฒอง-เหฒง .
43010026	มป่า เม่ย บัว ไม้ เสียน เหว่ย หฒุ เม่ย บัว ไม้ เฒ์ย เยีย เญย ปะกี ยู่ง .
43010027	เยีย เญย ปะกี ยู่ง หมวัง เยีย เญย เฉีย . เยีย หย่า ฮิ้ว ตุ๊ นิ่น บัว , นิ่น บัว หย่า กัน เจี๊ยน เยีย มี่ง .
43010028	เยีย ปุน นิ่น บัว ม่าย เหยียด ลิ์ว เญย แหม่ง , เหยียด ลิ์ว ไม้ หฒุ ไต่ . นิ่น บัว เยียม เยีย เญย ปั์ว , ไม้ ม่าย หาย เต้า ไฮ่ ธ้าง ตุ๊ ธ้วด .
43010029	เยีย เญย เตีย เฒาะ นิ่น บัว จิว ปุน เยีย . เตีย หย่า เก้า โฮล เจี๋ย หม่าน หมวด . นิ่น บัว เยียม เยีย เญย เตีย เญย ปั์ว , ไม้ ม่าย หาย เต้า ไฮ่ ธ้าง ตุ๊ ธ้วด .
43010030	เยีย เหธา เยีย เญย เตีย เป๋น เหยียด เต้า ฮนั้ง . ”
43010031	ยิว​ไท เมี่ยน แอ๋ง เฒาะ หละเปย๊ย อ๋อย ฒง เย​ซู ไห่ อ๊ะ .
43010032	เย​ซู บั๋ว นิ่น บัว , “ เยีย เอย เยีย เญย เตีย พ้าย เยีย โหฒว คู้ สี่ ธั้ม เญย ปุน เม่ย บัว ปวัด . หลาย หาย หฑุ่น คู้ สี่ เม่ย บัว เฒาะ หละเปย๊ย อ๋อย ฒง เยีย ไต่ ? ”
43010033	นิ่น บัว เตา , “ เยีย บัว ไม้ เฒ์ย หลาย เม่ย โหฒว เญย คู้ สี่ อ๋อย ฒง เม่ย , เซ หลาย เม่ย คี ทิน-ฮู่ง . เม่ย เซ ป้าม เมี่ยน ฮนั้ง มป่า เธง เม่ย กั้น โหฒว ทิน-ฮู่ง . ”
43010034	เย​ซู เตา , “ เม่ย บัว กั้น เญย เล์ย-หลัด เฟี้ย เจี๊ยน ก๊อง น้าย โจ๋ว หว่า ไม้ เฒ์ย ? ‘ เยีย ก๊อง , เม่ย บัว เซ เฒี่ยน . ’
43010035	บัว ฮิ้ว ตุ๊ กีง-โซว เญย หว่า เหยียด ลิ์ว ไม้ ไฮ่ ก๊อย เหยี่ยน . สี ก๊อง ฒิบ ทิน-ฮู่ง เญย หว่า วั้ว เต๋ย เมี่ยน ทิน-ฮู่ง เห่ว เฒี่ยน นอ ,
43010036	วั้ว หญู่ง , หฒั่ง เตี๋ย กิ๊น ต้าย พ้าย เหฌี่ย ป้าม เกน วั้ว เต้า นี ? เยีย ก๊อง เยีย โหฒว ทิน-ฮู่ง เญย ตอน , เม่ย บัว เหว่ย หาย ติ่ว ก๊อง เยีย คี ทิน-ฮู่ง ?
43010037	สี ก๊อง เยีย ไม้ เอย เยีย เญย เตีย เญย หฒะเอ๋ย โหฒว นอ , ไม้ ตู๋ง เสียน เยีย .
43010038	มป่า สี ก๊อง เยีย เอย เจี๊ยน โหฒว , ไม้ กุ๊น เม่ย บัว ไม้ เสียน เยีย , เม่ย บัว หธ่อ อ๋อย หฒุ เสียน เยีย โหฒว เญย สี่ . เม่ย บัว ฯฒฯ ไฮ่ ฮิ้ว ตุ๊ หฒั่ง เตี๋ย เยียม เยีย กะญั์ว . เยีย หย่า เยียม หฒั่ง เตี๋ย กะญั์ว . ”
43010039	วั้ว เต๋ย เมี่ยน แอ๋ง อ๋อย เฒาะ เย​ซู , มป่า เย​ซู เยียม นิ่น บัว เญย ปั์ว-เดี๊ย เปย๋า ธ้วด หมี่ อ๊ะ .
43010040	เย​ซู แอ๋ง หฑวน วั้ว หง่าน หฒิ จอ​แดน ด้าย , ต้ง ฒิ่น ด่าง โย​ฮัน เถง เมี่ยน เจี๋ย ววม เญย เล์ย วั้ว นอม ต๋อง , เยียม หธาม วั้ว .
43010041	ม่าย เมี่ยน ธั้ม เญย ต้าย ล์อ นิ่น . นิ่น บัว ก๊อง , “ โย​ฮัน ไม้ โหฒว เจี๋ย หาย หญู่ง บัวะ ฮ่อง เญย จั๋ง-โห่ . มป่า โย​ฮัน ก๊อง หาย หญู่ง เถา น้าย ล่าน เมี่ยน เหยียด ฒู้ง เซ เฒียน เญย . ”
43010042	เยียม วั้ว ม่าย เมี่ยน ธั้ม เญย ฯฒฯ เสียน เย​ซู .
43011001	ม่าย เต้า เมี่ยน , บั๋ว เห่ว ลา​ซา​ลัด , ปุ๊ด แป่ง หมี่ อ๊ะ . นิ่น เยียม เบ​ทา​นี ล์าง , ต้ง มา​ลี​ยา เหธา นิ่น เญย ต่อ , มา​ทา , เยียม วั้ว นอม ล์าง .
43011002	( น้าย เต้า มา​ลี​ยา เซ ต้ง หล่ง ดาง เญย โย่ว โต๋ เฒี้ยว เญย เหฒา , หย่า หล่ง นิ่น กั้น เญย บะเปยย ซ้อด . ปุ๊ด แป่ง วั้ว เต้า ลา​ซา​ลัด เซ มา​ลี​ยา เญย เน์า . )
43011003	มา​ทา บัว อี มั์ว-เซียะ ฯฒฯ ปุน หว่า มี่ง บั๋ว เย​ซู , “ เฒี้ยว อ้า ! ต้ง เม่ย ฮนั้ม วั้ว เต้า ปุ๊ด แป่ง หมี่ อ๊ะ . ”
43011004	เย​ซู ไฮ์ น้าย เต๋ย หว่า นิ่น ก๊อง , “ ลา​ซา​ลัด ปุ๊ด น้าย นอม แป่ง มป่า เซ้ด เมว์ย นิ่น ไม้ ไต่ . นิ่น ปุ๊ด เหว่ย ปุน เมี่ยน ท่าย ทิน-ฮู่ง . น้าย นอม แป่ง หย่า อ๋อย ปุน เมี่ยน ท่าย ทิน-ฮู่ง เญย ตอน . ”
43011005	เย​ซู ฮนั้ม ไห่ มา​ทา บัว อี มั์ว-เซียะ เหธา ลา​ซา​ลัด .
43011006	นิ่น ไฮ์ เมี่ยน ก๊อง ลา​ซา​ลัด ปุ๊ด เจี๊ยน แป่ง , นิ่น หธ่อ เยียม นิ่น เยียม วั้ว นอม ต๋อง อี ฮนอย ลิ์ว
43011007	หธีง ต้าย ก๊อง บั๋ว นิ่น เญย ไซ-ก๋อ , “ บัว แอ๋ง มี่ง ยู​เดีย แซ้ง อ๊ะ . ”
43011008	ไซ-ก๋อ บัว เตา , “ ไซ-เตี๋ย อ้า ! เจี๋ย ต้าย ไม้ แก้ง ม่าย บัวะ เหฒีย ฮนอย , เยียม วั้ว เญย ยิว​ไท เมี่ยน อ๋อย เฒาะ หละเปย๊ย ฒง เม่ย นีอา . เม่ย หธ่อ แอ๋ง อ๋อย มี่ง วั้ว ? ”
43011009	เย​ซู เตา , “ เหยียด ฮนอย ม่าย เหฒียบ เหญ่ย นอม เฒี่ยง โห่ เญย ฌัง ไม้ เฒ์ย ? หาย เต้า ลู่ง ฮนอย หฒั่น ยั่ง เจ๊า , นิ่น ไม้ ดิ๊ หฒุ ดอบ เหว่ย หฒุ นิ่น หมั่ง ตุ๊ ปวัด ป้าม เกน เญย ฌัง .
43011010	มป่า สี ก๊อง นิ่น ลู่ง ม์วน หฒั่น ยั่ง เจ๊า นอ , นิ่น ดิ๊ หฒุ ดอบ เหว่ย หฒุ ไม้ ม่าย ฌัง หฒิว นิ่น . ”
43011011	เย​ซู ฮนั้ง น้าย นอ ก๊อง ลิ์ว นิ่น แอ๋ง ก๊อง , “ บัว เญย ต่อย ลา​ซา​ลัด มฌ่อม หมี่ อ๊ะ , มป่า เยีย อ๋อย มี่ง เห่ว นิ่น เญีย ต้าย . ”
43011012	ไซ-ก๋อ บัว เตา , “ เฒี้ยว อ้า ! สี ก๊อง นิ่น มฌ่อม นอ , นิ่น ไฮ่ หลง เญย . ”
43011013	เย​ซู ก๊อง เญย เอ๋ย เล์ย เซ ลา​ซา​ลัด ไต่ หมี่ อ๊ะ . มป่า ไซ-ก๋อ บัว หล่าย ลา​ซา​ลัด ขูง มฌ่อม ฮนั้ง .
43011014	เย​ซู ฯฒฯ ก๊อง หฒะ บั๋ว นิ่น บัว , “ ลา​ซา​ลัด ไต่ หมี่ อ๊ะ .
43011015	มป่า เหว่ย เถง เม่ย บัว เสียน เยีย , เยีย อะเฮน้ย เยีย ไม้ ตุ๊ เหธา นิ่น เยียม . บัว มี่ง นิ่น วั้ว เอาะ ? ”
43011016	โท​มัด , ต้ง เมี่ยน เห่ว ซูง-กู้งว์า วั้ว เต้า , ก๊อง บั๋ว เยียม วั้ว เญย ไซ-ก๋อ , “ บัว ล่ม ฑ่อย กัน เจี๊ยน ไซ-เตี๋ย มี่ง เอาะ ? บัว ฯฒฯ ตุ๊ เหธา นิ่น ไต่ . ”
43011017	เย​ซู มี่ง เถา เบ​ทา​นี ล์าง วั้ว หฒั่น , ไฮ์ เมี่ยน ก๊อง ลา​ซา​ลัด หฒัง เจี๊ยน ตุ๊ เปยย ฮนอย อ๊ะ .
43011018	เบ​ทา​นี ล์าง เล่ย เย​ลู​ซา​เลม ฒี่ง ปัว กี​โล เจ๊า เญย ต๋อง .
43011019	ยิว​ไท เมี่ยน ธั้ม เญย ต้าย หมั่ง มา​ทา เหธา มา​ลี​ยา , เถง นิ่น บัว ไจ๊ เฑ่า เหว่ย หฒุ นิ่น บัว เญย เน์า ไต่ .
43011020	มา​ทา ไฮ์ ก๊อง เย​ซู ต้าย อ๊ะ , นิ่น ฯฒฯ ธ้วด มี่ง ฒิบ . มป่า มา​ลี​ยา หธ่อ เยียม วั้ว เปย๊า .
43011021	มา​ทา ก๊อง บั๋ว เย​ซู , “ เฒี้ยว อ้า ! สี ก๊อง เม่ย เยียม น้าย นอ , เยีย เญย เน์า ไม้ ไต่ .
43011022	มป่า , เยีย ฮิ้ว ตุ๊ อี้ หฒั่น เม่ย เถง ทิน-ฮู่ง โท้ หาย หญู่ง , ทิน-ฮู่ง อ๋อย ปุน วั้ว หญู่ง เม่ย . ”
43011023	เย​ซู ก๊อง บั๋ว นิ่น , “ เม่ย เญย เน์า แอ๋ง อ๋อย นั่ง ต้าย . ”
43011024	มา​ทา เตา , “ เฒ์ย เญย , เยีย ฮิ้ว ตุ๊ เถา ฆะฮ้า ลาย วั้ว ฮนอย , หฒวัง เมี่ยน นั่ง ต้าย วั้ว หฒั่น , นิ่น หย่า แอ๋ง นั่ง ต้าย . ”
43011025	เย​ซู ก๊อง บั๋ว นิ่น , “ เยีย เซ ต้ง ปุน เมี่ยน นั่ง ต้าย ม่าย แหม่ง เฒี่ยง วั้ว เต้า . หาย เต้า เสียน เยีย , ไม้ กุ๊น นิ่น ไต่ มี่ง , นิ่น แอ๋ง อ๋อย นั่ง ต้าย .
43011026	หาย เต้า เฒี่ยง เจี๊ยน หย่า เสียน เยีย , วั้ว เต้า เหยียด ลิ์ว ไม้ ไต่ . น้าย เม่ย เสียน เญย ไฟ ? ”
43011027	มา​ทา เตา , “ เฒี้ยว อ้า ! เยีย เสียน เญย . เยีย เสียน เม่ย หฒะเก้ง กี​ตู่ , ทิน-ฮู่ง เญย ตอน , ต้ง อ๋อย เหฌี่ย ต้าย เยียม น้าย ป้าม เกน วั้ว เต้า . ”
43011028	มา​ทา ฮนั้ง น้าย นอ ก๊อง ลิ์ว , นิ่น หฑวน มี่ง ปี๋ง เจี๊ยน บั๋ว นิ่น เญย เฑี์ย , มา​ลี​ยา , “ ไซ-เตี๋ย เถา ต้าย อ๊ะ . นิ่น หย่า เห่ว เม่ย . ”
43011029	มา​ลี​ยา ไฮ์ น้าย เต๋ย หว่า ฯฒฯ เซี้ยบๆ เญย เจี์ย ซิน มี่ง เย​ซู วั้ว .
43011030	วั้ว หฒั่น เย​ซู ไม้ แก้ง เปียะ ล์าง , หธ่อ เยียม มา​ทา ปวั้ง นิ่น วั้ว นอม ต๋อง .
43011031	เหธา มา​ลี​ยา เยียม เปย๊า เถง นิ่น ไจ๊ เฑ่า วั้ว เต๋ย เมี่ยน , ปวัด มา​ลี​ยา ฮวาง เจี๊ยน เจี์ย ซิน ธ้วด , นิ่น บัว ฯฒฯ กัน เจี๊ยน มี่ง , หล่าย นิ่น มี่ง วั้ว โฒ้ว เญี้ยม มเปย .
43011032	มา​ลี​ยา มี่ง เถา เย​ซู วั้ว , เยี้ยด ปวัด ฯฒฯ เกว่ย เหฌี่ย นิ่น เญย เหฒา กะเฮลน ก๊อง , “ เฒี้ยว อ้า ! สี ก๊อง เม่ย เยียม น้าย , เยีย เญย เน์า ไม้ ไต่ . ”
43011033	เย​ซู ปวัด มา​ลี​ยา เญี้ยม , กัน มา​ลี​ยา ต้าย วั้ว เต๋ย ยิว​ไท เมี่ยน หย่า เญี้ยม , นิ่น ฯฒฯ ไฮ์ เฮญี้ยว มุน ไห่ , เฑ่า ไห่ .
43011034	เย​ซู หน่าย , “ เม่ย บัว ต้อ นิ่น มี่ง หฒัง หาย ? ” นิ่น บัว เตา , “ เฒี้ยว อ้า ! ต้าย หมั่ง ม่าะ ! ”
43011035	เย​ซู เญี้ยม .
43011036	วั้ว เต๋ย ยิว​ไท เมี่ยน ก๊อง , “ หมั่ง ก๋า , นิ่น ด่ง หน่าย ฮนั้ม ลา​ซา​ลัด . ”
43011037	มป่า ม่าย เต๋ย ก๊อง , “ นิ่น ปุน มฒีง แม่ง เญย เมี่ยน ไฮ่ หมั่ง ตุ๊ ปวัด . วั้ว หญู่ง นิ่น ไม้ ไฮ่ ปุน น้าย เต้า เมี่ยน ไม้ ไต่ ไฟ ? ”
43011038	เย​ซู แอ๋ง ไฮ์ เฮญี้ยว มุน , เฑ่า ไห่ , ฯฒฯ มี่ง วั้ว โฒ้ว . วั้ว นอม โฒ้ว เซ แบ๋ง-ค้วด . ม่าย นอม หละเปย๊ย โฮล เญย แบะ เจี๊ยน ค้วด-ด่าง .
43011039	เย​ซู ก๊อง , “ เฒาะ ฆอย หละเปย๊ย ม่าะ ! ” ไต่ วั้ว เต้า ลา​ซา​ลัด เญย ต่อ , มา​ทา , ก๊อง บั๋ว เย​ซู , “ เฒี้ยว อ้า ! หฒัง เจี๊ยน ตุ๊ เปยย ฮนอย อ๊ะ . ต๋าย เหฒวย ไห่ . ”
43011040	เย​ซู ก๊อง บั๋ว นิ่น , “ เยีย บั๋ว เจี๋ย เม่ย ไม้ เฒ์ย ? สี ก๊อง เม่ย เสียน , เม่ย อ๋อย ตุ๊ ปวัด ทิน-ฮู่ง เญย ฌัง-หล่าง . ”
43011041	วั้ว เต๋ย เมี่ยน ฯฒฯ เฒาะ ฆอย หละเปย๊ย . เย​ซู เธา เฮมียน หมั่ง กู้ หงว่าย ลู่ง ก๊อง , “ อา เตีย อ้า ! เยีย แล์ง ฒี่ง เหว่ย หฒุ เตีย หมวัง เยีย เญย หว่า .
43011042	เยีย ฮิ้ว ตุ๊ เตีย หาย หฒั่น หย่า หมวัง เยีย , มป่า เยีย ฮนั้ง น้าย นอ ก๊อง เซ เหว่ย ปุน โซ้ว กะเฮลน น้าย เต๋ย เมี่ยน เสียน เตีย พ้าย เยีย ต้าย . ”
43011043	เย​ซู ก๊อง ลิ์ว น้าย เต๋ย หว่า นิ่น เฉีย โฮล เญย เห่ว เจี๊ยน ก๊อง , “ ลา​ซา​ลัด อ้า ! ธ้วด ต้าย ม่าะ ! ”
43011044	ไต่ มี่ง วั้ว เต้า เมี่ยน ฯฒฯ ธ้วด ต้าย อ๊ะ . นิ่น เญย ปั์ว-เหฒา หธ่อ ม่าย เดีย เหฑ่น เจี๊ยน . เฮมียน หย่า ม่าย เดีย ปวัง เจี๊ยน . เย​ซู บั๋ว นิ่น บัว , “ ฆ่ง เถง นิ่น ไจ๊ ฆอย , ปู๋ง นิ่น ม่าะ ! ”
43011045	ฮนั้ง หน่าย ต้าย หมั่ง มา​ลี​ยา วั้ว เต๋ย ยิว​ไท เมี่ยน ธั้ม ปวัด เย​ซู โหฒว น้าย เต๋ย สี่ ฯฒฯ เสียน นิ่น .
43011046	มป่า ม่าย เต๋ย หฑวน มี่ง ก๊อง เหฑ่ง เย​ซู โหฒว เญย เจ๊า-โหล่ว ปุน ฟา​ลิ​สี เมี่ยน หมวัง .
43011047	น้าย เต๋ย ไซ เมี่ยน เปย๊ย เหธา ฟา​ลิ​สี เมี่ยน ฯฒฯ เห่ว กุ๊น สี่ หวุ่ย เญย เมี่ยน กั๊บ ฒุ้น ธ่าง ล่าง . นิ่น บัว ก๊อง , “ อา , บัว อ๋อย หฒุ ฮนั้ง หาย นอ โหฒว ? น้าย ล่าน เมี่ยน โหฒว บัวะ ฮ่อง เญย จั๋ง-โห่ ธั้ม ไห่ .
43011048	สี ก๊อง บัว เซว่ย นิ่น ฮนั้ง น้าย โหฒว เจี๊ยน มี่ง , เมี่ยน ฯฒฯ เสียน นิ่น เหฑ่ง อ๊ะ . ฮนั้ง หน่าย , โล​มา เจียน อ๋อย ปั่ง น้าย นอม ฉัง โหฒว หว่าย บัว หฒั่ง ทิน-ฮู่ง เญย เปย๊า , หย่า โหฒว หว่าย บัว เญย ฝีง . ”
43011049	น้าย กวั้น เมี่ยน ม่าย เต้า , บั๋ว เห่ว คา​ยา​ฟ้าด , ต้ง วั้ว หฮญัง โหฒว ต้ม ไซ เมี่ยน . นิ่น ก๊อง , “ เม่ย บัว ไม้ ฮิ้ว ตุ๊ หาย หญู่ง .
43011050	เม่ย บัว ไม้ ฮิ้ว ไฟ ? ปุน เหยียด เต้า เมี่ยน ไต่ ตี๊ แปะ ฝีง เซ เก้า หลง เหยียด ฝีง เมี่ยน หฒุ เหมียด เหฑ่ง . ”
43011051	คา​ยา​ฟ้าด ก๊อง น้าย เต๋ย หว่า เซ ไม้ เฒ์ย เอย นิ่น กั้น เญย เฮญี้ยว ฮนั้ม ธ้วด ต้าย ก๊อง . เซ เหว่ย หฒุ วั้ว หฮญัง นิ่น โหฒว ต้ม ไซ เมี่ยน ฯฒฯ ก๊อง ฒิ่น โฮ์ หว่า , ก๊อง เย​ซู อ๋อย หฒุ เหว่ย เหยียด ฝีง ยิว​ไท เมี่ยน ไต่ .
43011052	หย่า ไม้ เฒ์ย เหว่ย วั้ว ฝีง ไต่ ฮนั้ง . นิ่น หย่า ไต่ เหว่ย เซียว ฒุ้น ทิน-ฮู่ง เญย น่าม โญ์ว , เซ เยียม หฑาน วั้ว เต๋ย , กั๊บ ฒุ้น ต้าย เป๋น เหยียด กวั้น .
43011053	เยียม หน่าย ฮนอย ต้าย , โหฒว โฮล เญย ยิว​ไท เมี่ยน เจี์ย กอน ต๊า หฒะเอ๋ย ไต๋ เย​ซู .
43011054	เหว่ย น้าย เย​ซู ไม้ ฮนั้ง ฒิ่น ด่าง ตอง หฒวัง โย่ว ยู​เดีย แซ้ง ปุน ยิว​ไท เมี่ยน ปวัด . นิ่น มี่ง นอม ล์าง เห่ว เอ​ฟา​อิม , นิด เต่ย-ปูง-ฮวาง ฟัด เญย , เหธา นิ่น เญย ไซ-ก๋อ บัว เยียม วั้ว .
43011055	อ๊า ลั่ม เต๋ย เถา ยิว​ไท เมี่ยน เจี๋ย เสีย แหม่ง ฒิบ , เมี่ยน ธั้ม เยียม ฟาม-ปูง เฝย โหล่ว มี่ง เย​ลู​ซา​เลม ฒี่ง เหว่ย เอย เจี๊ยน เล์ย สา หวุย หธีง ต้าย เจี๋ย ฒิบ .
43011056	นิ่น บัว เยียม หฒั่ง ทิน-ฮู่ง เญย เปย๊า-เฮลน ล์อ เย​ซู . ล่าน หน่าย ล่าน , “ อา , เม่ย ฮนั้ง หาย นอ ฮนั้ม ? ต๋าย นิ่น ไม้ ต้าย น้าย เจี๋ย ฒิบ ซ่าะ ? ”
43011057	วั้ว หฒั่น ไซ เมี่ยน เปย๊ย เหธา ฟา​ลิ​สี เมี่ยน จา เหฒียง หว่า ก๊อง , สี ก๊อง หาย เต้า ฮิ้ว ตุ๊ เย​ซู เยียม หาย อ๋อย หฒุ มี่ง บั๋ว นิ่น บัว , นิ่น บัว ฯฒฯ ไฮ่ มี่ง เฒาะ นิ่น .
43012001	เสีย แหม่ง ฒิบ ไม้ แก้ง เถา , ฒิ่น ด่าง จุ๊ ฮนอย , เย​ซู มี่ง เบ​ทา​นี ล์าง , ต้ง ไต่ มี่ง เย​ซู ปุน นั่ง ต้าย วั้ว เต้า ลา​ซา​ลัด เยียม เญย ล์าง .
43012002	เยียม วั้ว นิ่น บัว เบ่น ต๋น หฮนาง โห่ว เย​ซู . มา​ทา หลิ่ว เล์ย นิ่น บัว . ลา​ซา​ลัด หย่า เหธา เย​ซู บัว จวั่ง เตี้ย หญั่น หฮนาง .
43012003	วั้ว หฒั่น , มา​ลี​ยา เฒาะ เหฒียบ ฟาม ลู์ง เฒียน ไห่ , จ๋าย ไห่ เญย นา​ดา โย่ว ดาง โต๋ เย​ซู เญย เหฒา , แอ๋ง หล่ง นิ่น กั้น เญย บะเปยย ซ้อด . โย่ว เญย เฉีย ดาง ปวั๊ง เหยียด นอม เปย๊า .
43012004	ม่าย เต้า เย​ซู เญย ไซ-ก๋อ , ยู​ดาด อิ​สะ​คา​ลิ​โอด , ต้ง อ๋อย หม่าย เย​ซู วั้ว เต้า ฯฒฯ ก๊อง ,
43012005	“ โหฒว หาย หญู่ง ไม้ ต้อ น้าย เต๋ย โย่ว มี่ง หม่าย ตุ๊ ญ่าน ต้าย ปุน เมี่ยน จ่ม เมี่ยน ? น้าย ฝุน ต้าย หอบ ฟาม-แป๊ะ ฮนอย เญย กง-ฒิ่น นีอา . ”
43012006	ยู​ดาด ฮนั้ง น้าย นอ ก๊อง เซ ไม้ เฒ์ย นิ่น ม่าย เฮญี้ยว ค้อ-เลี่ยน เมี่ยน จ่ม เมี่ยน . เซ เหว่ย หฒุ นิ่น กั้น โหฒว จั๋น-หฒะ . นิ่น เถง โก๋ว เย​ซู บัว เญย ต้ม หฒวัง ญ่าน บัวะ มป่า นิ่น กั้น หย่า ผิน ญ่าน ธ้วด .
43012007	เย​ซู ก๊อง , “ ไม้ ตู๋ง ก๊อง นิ่น ม่าะ ! นิ่น ม่าย เญย เซว่ย นิ่น เลี่ยว เถา ปย๊บ เยีย วั้ว นอม ฮนอย .
43012008	เม่ย บัว หฒั่นๆ ม่าย เมี่ยน จ่ม เมี่ยน เหธา เม่ย บัว เยียม , มป่า เม่ย บัว ไม้ ตุ๊ เยีย เหธา เม่ย บัว เหยียด ลิ์ว เยียม . ”
43012009	ม่าย ยิว​ไท เมี่ยน ธั้ม ไฮ์ ก๊อง เย​ซู เยียม เบ​ทา​นี ล์าง . นิ่น บัว ฯฒฯ มี่ง วั้ว ไม้ เฒ์ย ขูง ล์อ เย​ซู ฮนั้ง . นิ่น บัว หย่า อ๋อย หมั่ง ไต่ มี่ง , เย​ซู ปุน นั่ง ต้าย วั้ว เต้า ลา​ซา​ลัด .
43012010	ไซ เมี่ยน เปย๊ย บัว ฯฒฯ ต๊า หฒะเอ๋ย อ๋อย เลี่ยม ลา​ซา​ลัด ไต๋ ,
43012011	เหว่ย หฒุ นิ่น เญย สี่ ธ้วด ต้าย ปุน เมี่ยน ธั้ม กวั่ง เจี๊ยน ไซ เมี่ยน เปย๊ย เสียน เย​ซู .
43012012	ตะเหญ่ย ฮนอย , ต้าย เจี๋ย ฒิบ วั้ว เต๋ย หฒวัง เมี่ยน ไฮ์ ก๊อง เย​ซู ต้าย อ๊า ลั่ม เถา เย​ลู​ซา​เลม .
43012013	นิ่น บัว ฯฒฯ นั้น เจี๊ยน ตาว-น่อม ธ้วด มี่ง ฒิบ , หย่า เห่ว เจี๊ยน ก๊อง , “ โฮ​ซา​นา ! โท้ เหธย ฟุ ปุน เต๊ง เฒี้ยว เญย บั๋ว ต้าย วั้ว เต้า . โท้ ทิน-ฮู่ง เหธย ฟุ ปุน อิ​สะ​ลา​เอน เมี่ยน เญย ฮู่ง เตี๋ย . ”
43012014	เย​ซู ล์อ ตุ๊ เต้า มา​ลี ธาน ฯฒฯ เก้ เจี๊ยน ต้าย , ฮนั้ง กีง-โซว เฟี้ย เจี๊ยน ก๊อง นอ ,
43012015	“ สิ​โอน ฒี่ง อ้า ! ไม้ ตู๋ง กั้ม เหฑีย . เม่ย เญย ฮู่ง เตี๋ย เก้ เจี๊ยน มา​ลี ธาน ต้าย . ”
43012016	ต้าว ตั้ง เย​ซู เญย ไซ-ก๋อ บัว ไม้ เม่ง แปะ น้าย เต๋ย เจ๊า . มป่า เย​ซู ไต่ , ทิน-ฮู่ง แอ๋ง ปุน นิ่น นั่ง ต้าย ท่าย นิ่น โหฒว โฮล , นิ่น บัว หธีง จั๋ง หฒุ กีง-โซว เฟี้ย เจี๊ยน ฮนั้ง น้าย นอ ก๊อง เถา เย​ซู , หย่า จั๋ง หฒุ เมี่ยน ฮนั้ง น้าย นอ โหฒว ปุน เย​ซู .
43012017	ปวัด เย​ซู เห่ว ลา​ซา​ลัด เยียม โฒ้ว นั่ง ธ้วด ต้าย วั้ว เต๋ย หฒวัง เมี่ยน โหฒว ฒอง - เหฒง ก๊อง เหฑ่ง น้าย เต๋ย เจ๊า-โหล่ว .
43012018	เหว่ย หฒุ หฒวัง เมี่ยน ไฮ์ ก๊อง เย​ซู โหฒว น้าย หฑุ่น บัวะ ฮ่อง เญย จั๋ง-โห่ , นิ่น บัว ฯฒฯ มี่ง ฒิบ .
43012019	ฟา​ลิ​สี เมี่ยน ฯฒฯ ล่าน บั๋ว ล่าน , “ หมั่ง ม่าะ ! บัว โหฒว ไม้ ธ้วด หาย หญู่ง . ลู่ง เดี๊ย เมี่ยน กัน เหฑ่ง นิ่น หมี่ อ๊ะ . ”
43012020	มี่ง เย​ลู​ซา​เลม ฒี่ง เจี๋ย เสีย แหม่ง ฒิบ วั้ว หฒั่น , ม่าย เต๋ย จั๋น-กีก หย่า กัน เจี๊ยน มี่ง หฒั่ง ทิน-ฮู่ง .
43012021	น้าย เต๋ย จั๋น ต้าย ล์อ ฟี​ลิบ , ต้ง เยียม กา​ลิ​ลี แซ้ง , เบด​ไซ​ดา มู้ง ต้าย วั้ว เต้า ไซ-ก๋อ , ก๊อง บั๋ว นิ่น , “ ต้ม ก๋อ อ่า , เยีย บัว อ๋อย ปวั้ง เย​ซู โอ่ . ”
43012022	ฟี​ลิบ ฯฒฯ มี่ง บั๋ว อัน​ดา​ลู . นิ่น บัว อี เต้า ฯฒฯ มี่ง บั๋ว เย​ซู .
43012023	เย​ซู เตา นิ่น บัว , “ อี้ หฒั่น เยีย , ป้าม เมี่ยน เญย ตอน , ตุ๊ ฌัง-หล่าง เญย เฒี่ยง โห่ ฒู้ง เถา อ๊ะ .
43012024	เยีย ก๊อง เฒียน บั๋ว เม่ย บัว , ม่าย เหยียด นอม ธุ ไม้ หฒวัง เหฌี่ย เดา ฮู้ มี่ง นอ , มต้าย ต้ง วั้ว ดุ นอม ธุ ฮนั้ง . มป่า สี ก๊อง หฒวัง เหฌี่ย เดา ฮู้ มี่ง ฯฒฯ ธ้วด ต้าย ตุ๊ ธั้ม อ๊ะ .
43012025	หาย เต้า ขูง ฮนั้ม นิ่น กั้น เญย แหม่ง , วั้ว เต้า ฯฒฯ หฒุ กวั่ง นิ่น เญย แหม่ง . มป่า หาย เต้า ไม้ ค้อ-ฟิ นิ่น เญย แหม่ง , วั้ว เต้า ฯฒฯ โก๋ว เจี๊ยน นิ่น เญย แหม่ง เถา เหยียด ลิ์ว .
43012026	หาย เต้า อ๋อย เถง เยีย โหฒว โปว , อ๋อย หฒุ กัน เจี๊ยน เยีย มี่ง . เยีย เยียม หาย , โปว หย่า เหธา เยีย เยียม วั้ว . หาย เต้า โหฒว เยีย เญย โปว , เยีย เญย เตีย อ๋อย ท่าย นิ่น .
43012027	“ อี้ หฒั่น เยีย เฮญี้ยว เฑ่า ไห่ . เยีย อ๋อย หฒุ ฮนั้ง หาย นอ ก๊อง นี ? อ๋อย หฒุ ก๊อง , ‘ อา เตีย อ้า ! โท้ เตีย เหฌียว เยีย ไม้ หฒุ ปวั้ง น้าย เต๋ย โค้ว เญย สี่ ’ ไฟ ? ไม้ เฒ์ย ! เยีย ต้าย เหว่ย อ๋อย หฒุ เสี่ยว น้าย หญู่ง โค้ว .
43012028	อา เตีย อ้า ! โท้ ปุน เตีย เญย บั๋ว ตุ๊ ฌัง-หล่าง . ” แอ๋ง ม่าย เฉีย เยียม วั้ว ลู่ง ก๊อง , “ เยีย ฒู้ง ปุน เยีย เญย บั๋ว ตุ๊ ฌัง-หล่าง . เยีย แอ๋ง อ๋อย ปุน ตุ๊ ฌัง-หล่าง . ”
43012029	โซ้ว เจี๊ยน วั้ว เญย หฒวัง เมี่ยน ไฮ์ วั้ว หญู่ง เฉีย บุย , ม่าย เต๋ย ก๊อง , “ บะอง บุย . ” ม่าย เต๋ย ก๊อง , “ ฟิน-เมี่ยน เหธา นิ่น ก๊อง หว่า . ”
43012030	มป่า เย​ซู บั๋ว นิ่น บัว , “ น้าย เต๋ย เฉีย บุย เซ เหว่ย เม่ย บัว , ไม้ เฒ์ย เหว่ย เยีย .
43012031	อี้ หฒั่น เถา เฒี่ยง โห่ ทิน-ฮู่ง อ๋อย ตี่ง ลู่ง เดี๊ย เมี่ยน เญย ฒุ์ย . กุ๊น ป้าม เกน วั้ว เต้า หย่า อ๋อย หฒุ หฒุ่น ธ้วด .
43012032	เยีย เยียม เดา หฒุ เมี่ยน เหลียบ ฝาว ฮลัง วั้ว หฒั่น , เยีย อ๋อย หยัวะ เต้าๆ เมี่ยน ต้าย ล์อ เยีย . ”
43012033	( เย​ซู ฮนั้ง น้าย นอ ก๊อง เหว่ย ปุน ธีง นิ่น อ๋อย หฒุ ฮนั้ง หาย นอ ไต่ . )
43012034	หฒวัง เมี่ยน ก๊อง , “ เล์ย-หลัด บั๋ว เยีย บัว , กี​ตู่ อ๋อย เหยียด ลิ์ว เยียม . วั้ว หญู่ง เม่ย ฮนั้ง หาย นอ ไฮ่ ก๊อง ป้าม เมี่ยน เญย ตอน อ๋อย หฒุ เมี่ยน เหลียบ ฝาว ฮลัง ? น้าย เต้า ป้าม เมี่ยน เญย ตอน ต้ง หาย เต้า ? ”
43012035	เย​ซู บั๋ว นิ่น บัว , “ ฌัง แอ๋ง เหธา เม่ย บัว เยียม โต่ว ฮนั้ง . หธ่อ ม่าย ฌัง เญย เฒี่ยง โห่ ก๊าน เจี๊ยน ยั่ง เจ๊า มี่ง อ๊ะ . มเหฑีย หฮมวัง อ๋อย ต้าย อม เจี๊ยน เม่ย บัว . หาย เต้า เยียม หฮมวัง ยั่ง เจ๊า , วั้ว เต้า ไม้ ฮิ้ว ตุ๊ นิ่น มี่ง หาย .
43012036	ม่าย ฌัง เญย เฒี่ยง โห่ เม่ย บัว อ๋อย หฒุ เสียน เขา ฌัง . เม่ย บัว ฯฒฯ เป๋น เยียม ฌัง เญย เมี่ยน . ” ก๊อง ลิ์ว น้าย เต๋ย หว่า , เย​ซู ธ้วด มี่ง ปี๋ง นิ่น บัว หมี่ อ๊ะ .
43012037	ไม้ กุ๊น เย​ซู โหฒว บัวะ ฮ่อง ไห่ เญย จั๋ง-โห่ ด่ง หน่าย ธั้ม ปุน ยิว​ไท เมี่ยน ปวัด , นิ่น บัว หธ่อ ไม้ เสียน นิ่น .
43012038	ฮนั้ง หน่าย เหว่ย ปุน โต่ว หว่า เมี่ยน , อิ​สะ​ยา , เญย หว่า ธ้วด ต้าย ต๋อย เหฑ่ง . อิ​สะ​ยา ก๊อง , “ เฒี้ยว อ้า ! ม่าย หาย เต้า เสียน เยีย บัว ฒุ่น เญย หว่า ? เฒี้ยว ปุน หาย เต้า ตุ๊ ปวัด นิ่น เญย ชะ ? ”
43012039	เหว่ย น้าย นิ่น บัว ไม้ ไฮ่ เสียน . เหว่ย หฒุ อิ​สะ​ยา แอ๋ง ก๊อง ,
43012040	“ ทิน-ฮู่ง ปุน นิ่น บัว เญย มฒีง แม่ง , หย่า ปุน นิ่น บัว เญย เฮญี้ยว แหง่ง . เหฑีย นิ่น บัว เญย มฒีง ไฮ่ หมั่ง ตุ๊ ปวัด , นิ่น บัว เญย เฮญี้ยว หย่า ไฮ่ เม่ง แปะ ฯฒฯ ฮวิน หฑวน ต้าย ปุน เยีย หฒ่อ หลง นิ่น บัว . ”
43012041	อิ​สะ​ยา ฮนั้ง น้าย นอ ก๊อง เหว่ย หฒุ นิ่น ตุ๊ ปวัด เย​ซู เญย ฌัง-หล่าง หย่า ก๊อง เถา นิ่น .
43012042	ม่าย โหฒว โฮล เญย ยิว​ไท เมี่ยน ธั้ม เญย เสียน เย​ซู . มป่า นิ่น บัว ไม้ ตอง หฒวัง เหญี่ยม เหว่ย หฒุ นิ่น บัว กั้ม เหฑีย ฟา​ลิ​สี เมี่ยน อ๋อย หฒุ่น นิ่น บัว ธ้วด หวุ่ย ต้อง .
43012043	นิ่น บัว อะเฮน้ย เมี่ยน เธง นิ่น บัว เก้า ธั้ม ตุ๊ ทิน-ฮู่ง เธง .
43012044	เย​ซู หล่ง เฉีย โฮล เญย แอ๋ง ก๊อง , “ หาย เต้า เสียน เยีย , ไม้ ตาน เสียน เยีย ฮนั้ง . นิ่น หย่า เสียน พ้าย เยีย ต้าย วั้ว เต้า .
43012045	หาย เต้า ปวัด เยีย , หย่า ปวัด พ้าย เยีย ต้าย วั้ว เต้า .
43012046	เยีย ต้าย เปียะ ป้าม เกน เหว่ย โหฒว นอม ฌัง . หาย เต้า เสียน เยีย , ไม้ หฒุ เยียม หฮมวัง กะญั์ว .
43012047	หาย เต้า ไฮ์ เยีย เญย หว่า หย่า ไม้ เอย เจี๊ยน โหฒว , เยีย ไม้ เซี้ยม นิ่น เญย ฒุ์ย . เยีย ต้าย ไม้ เฒ์ย อ๋อย เซี้ยม ป้าม เมี่ยน เญย ฒุ์ย . เยีย ต้าย เหว่ย เหฌียว นิ่น บัว .
43012048	หาย เต้า เฆ่ม เยีย , ไม้ หมวัง เยีย เญย หว่า , ม่าย เต้า อ๋อย เซี้ยม นิ่น . เถา ฆะฮ้า ลาย วั้ว ฮนอย เยีย ก๊อง เญย หว่า อ๋อย เซี้ยม นิ่น เญย ฒุ์ย .
43012049	เหว่ย หฒุ เยีย เญย หว่า ไม้ เฒ์ย เอย เยีย กั้น เญย เฮญี้ยว ฮนั้ม ธ้วด ต้าย ก๊อง . หฒั่ง เตี๋ย พ้าย เยีย ต้าย บั๋ว เยีย ก๊อง หาย หญู่ง หย่า อ๋อย หฒุ ฮนั้ง หาย นอ ก๊อง .
43012050	เยีย ฮิ้ว ตุ๊ นิ่น เญย หลี่ง ไฮ่ ปุน เมี่ยน ตุ๊ เหยียด ลิ์ว เญย แหม่ง . เหว่ย น้าย เยีย ก๊อง เญย หว่า เหยียด ฒู้ง เซ เอย เยีย เญย เตีย บั๋ว เยีย ก๊อง . ”
43013001	เสีย แหม่ง ฒิบ ฒิ่น ด่าง วั้ว ฮนอย , เย​ซู ฮิ้ว ตุ๊ นิ่น อ๋อย หฒุ เล่ย ป้าม เกน หฑวน หฒั่ง เตี๋ย วั้ว เญย เฒี่ยง โห่ เถา อ๊ะ . เย​ซู ฮนั้ม เยียม ป้าม เกน เสียน นิ่น วั้ว เต๋ย เมี่ยน , หย่า ปุน นิ่น บัว ฮิ้ว ตุ๊ นิ่น ฮนั้ม เถา ต้าว เถา เมว์ย .
43013002	เย​ซู เหธา นิ่น เญย ไซ-ก๋อ บัว หญั่น ลู่ง หฮมวัง วั้ว หฒั่น , ซา​ตาน ฒู้ง ดั๊ว ลิ์ว ซี​โมน อิ​สะ​คา​ลิ​โอด เญย ตอน , ยู​ดาด , ปุน นิ่น ฮนั้ม ธ้วด อ๋อย หม่าย เย​ซู .
43013003	เย​ซู ฮิ้ว ตุ๊ หฒั่ง เตี๋ย เฒาะ หม่าน หมวด จิว ปุน เยียม นิ่น เญย ปั์ว-เดี๊ย , หย่า ฮิ้ว ตุ๊ นิ่น เยียม ทิน-ฮู่ง ต้าย แอ๋ง อ๋อย หฑวน เถา ทิน-ฮู่ง วั้ว .
43013004	นิ่น ฯฒฯ เยียม วั้ว เตี้ย เจี์ย ซิน ต้าย ไจ๊ กะเหญี่ย วั้ว เหยี่ยม ลุย , เฒาะ สิ จ๊าว ไซ เจี๊ยน จ๊าย ,
43013005	หย่า เฒาะ ววม โต๋ เจี๊ยน ปุ้น , เหฌี่ย ปั์ว เถง ไซ-ก๋อ บัว หฑาว เหฒา . หฑาว ลิ์ว , นิ่น หล่ง ไซ เจี๊ยน วั้ว คว้าย สิ จ๊าว ซ้อด ฆาย .
43013006	หฑาว เถา ซี​โมน ปี​เต , ปี​เต ก๊อง บั๋ว นิ่น , “ เฒี้ยว อ้า ! เม่ย อ๋อย หฑาว เยีย เญย เหฒา ? ”
43013007	เย​ซู เตา , “ เยีย อี้ หฒั่น ฮนั้ง น้าย นอ โหฒว เม่ย ไม้ เม่ง แปะ , มป่า ม่าย ฮนอย เม่ย ฯฒฯ ฮิ้ว ตุ๊ อ๊ะ . ”
43013008	ปี​เต ก๊อง , “ เยีย เหยียด ลิ์ว ไม้ ปุน เม่ย หฑาว เยีย เญย เหฒา . ” เย​ซู เตา , “ สี ก๊อง เยีย ไม้ หฑาว เม่ย เญย เหฒา นอ , ยั่ง น้าย เจี๋ย เม่ย เหธา เยีย ไม้ ม่าย เม่ย เญย ป่วน อ๊ะ . ”
43013009	ซี​โมน ปี​เต เตา , “ เฒี้ยว อ้า ! วั้ว หญู่ง ไม้ ตาน หฑาว เยีย เญย เหฒา ฮนั้ง . เลี่ยม เยีย เญย ปั์ว เหธา มฆ้อง หฑาว ม่าะ ! ”
43013010	เย​ซู ก๊อง , “ หาย เต้า หฑาว ลิ์ว ซิน , เฒี่ยง ซิน ฯฒฯ ธีง-เหฑ่ง อ๊ะ , ขูง อ๋อย หฒุ หฑาว เหฒา ฮนั้ง . เม่ย บัว เซ ธีง-เหฑ่ง เญย , มป่า ไม้ เฒ์ย เม่ย บัว เต้าๆ . ”
43013011	เย​ซู ฮิ้ว ตุ๊ หาย เต้า อ๋อย หม่าย นิ่น หธีง ต้าย ก๊อง , “ เม่ย บัว ม่าย เต้า ไม้ ธีง-เหฑ่ง . ”
43013012	เย​ซู หฑาว ลิ์ว ไซ-ก๋อ บัว เญย เหฒา , นิ่น แอ๋ง เฒาะ นิ่น เญย ลุย ฒุ เจี๊ยน มี่ง เฒว์ย นิ่น เญย ต๋อง . นิ่น หน่าย ไซ-ก๋อ บัว , “ เยีย ฮนั้ง น้าย นอ โหฒว ปุน เม่ย บัว , เม่ย บัว เม่ง แปะ เญย ไฟ ?
43013013	เม่ย บัว เห่ว เยีย โหฒว ไซ-เตี๋ย หย่า โหฒว เฒี้ยว . เม่ย บัว ก๊อง ตุ๊ หอบ เญย เหว่ย หฒุ เยีย หฒะเก้ง เฒ์ย อ๊ะ .
43013014	เยีย โหฒว เม่ย บัว เญย เฒี้ยว หย่า โหฒว เม่ย บัว เญย ไซ-เตี๋ย เถง เม่ย บัว หฑาว ลิ์ว เหฒา . ฮนั้ง หน่าย เม่ย บัว อ๋อย หฒุ ล่าน เถง ล่าน หฑาว เหฒา .
43013015	เยีย โหฒว หญู่ง เฒ้ย ปุน เม่ย บัว หฒวด . เยีย ฮนั้ง หาย นอ เถง เม่ย บัว โหฒว ลิ์ว , เม่ย บัว หย่า อ๋อย หฒุ ฮนั้ง วั้ว นอ โหฒว .
43013016	เยีย ก๊อง เฒียน บั๋ว เม่ย บัว , โปว ไม้ เก้า โฮล เฒี้ยว . พ้าย มี่ง เญย เมี่ยน ไม้ เก้า โฮล พ้าย นิ่น มี่ง วั้ว เต้า .
43013017	อี้ หฒั่น เม่ย บัว ฮิ้ว ตุ๊ น้าย เต๋ย เจ๊า . สี ก๊อง เม่ย บัว เอย เจี๊ยน โหฒว ฯฒฯ ม่าย เฌียน-โย่ว อ๊ะ .
43013018	“ เยีย ไม้ เฒ์ย ก๊อง เถา เม่ย บัว เหยียด ฒู้ง . เยีย กิ๊น ต้าย วั้ว เต๋ย เยีย ฮิ้ว เญย , มป่า สี่ อ๋อย ธ้วด ต้าย ต๋อย น้าย เต๋ย กีง-โซว เญย หว่า . กีง-โซว ก๊อง , ‘ เหธา เยีย จวั่ง หฮนาง หญั่น เญย เมี่ยน เบี๊ยน เฮญี้ยว ปุน เยีย . ’
43013019	สี่ ไม้ แก้ง ธ้วด เยีย จา-ด่าง บั๋ว เม่ย บัว . สี่ ธ้วด วั้ว หฒั่น เม่ย บัว ฯฒฯ เสียน เยีย เซ เหยียด ลิ์ว เฒี่ยง เจี๊ยน วั้ว เต้า .
43013020	เยีย บั๋ว เฒียน เม่ย บัว , หาย เต้า ฒิบ เยีย พ้าย มี่ง วั้ว เต้า , นิ่น หย่า ฒิบ เยีย . หาย เต้า ฒิบ เยีย , นิ่น หย่า ฒิบ พ้าย เยีย ต้าย วั้ว เต้า อ๊ะ . ”
43013021	เย​ซู ก๊อง ลิ์ว น้าย เต๋ย หว่า นิ่น ไฮ์ เฮญี้ยว มุน ไห่ , เฑ่า ไห่ , ฯฒฯ ก๊อง , “ เยีย บั๋ว เฒียน เม่ย บัว , เม่ย บัว ม่าย เต้า อ๋อย หม่าย เยีย . ”
43013022	ไซ-ก๋อ บัว , เม่ย หมั่ง เยีย , เยีย หมั่ง เม่ย , ฮนั้ม ไม้ ฮิ้ว เย​ซู ก๊อง หฒุ หาย เต้า .
43013023	ม่าย เต้า ไซ-ก๋อ , ต้ง เย​ซู ฮนั้ม วั้ว เต้า , เฒว์ย นิด เย​ซู .
43013024	ซี​โมน ปี​เต ฯฒฯ ฮนะ มฆ้อง บั๋ว วั้ว เต้า ไซ-ก๋อ , “ หน่าย ก๋า , นิ่น ก๊อง หาย เต้า ? ”
43013025	วั้ว เต้า ไซ-ก๋อ ฯฒฯ เดง มี่ง เก้า ฟัด เต๋ย หน่าย เย​ซู , “ เฒี้ยว อ้า ! เม่ย ก๊อง หาย เต้า ? ”
43013026	เย​ซู เตา , “ เยีย กั๊วะ อ๋า ฌั้ว ปุน หาย เต้า , เซ ต้ง วั้ว เต้า อ๊ะ . ” เย​ซู ฯฒฯ กั๊วะ อ๋า ฌั้ว ปุน ซี​โมน อิ​สะ​คา​ลิ​โอด เญย ตอน , ยู​ดาด .
43013027	ยู​ดาด หญั่น ลิ์ว วั้ว อ๋า ฌั้ว , ซา​ตาน ฯฒฯ เปียะ นิ่น เญย เฮญี้ยว หมี่ อ๊ะ . เย​ซู ก๊อง บั๋ว ยู​ดาด , “ เม่ย อ๋อย โหฒว หาย หญู่ง , ก๊าน มี่ง โหฒว อ๊ะ . ”
43013028	จวั่ง เตี้ย เญย เมี่ยน ไม้ ม่าย หาย เต้า เม่ง แปะ เย​ซู เหว่ย หาย ติ่ว ฮนั้ง น้าย นอ ก๊อง .
43013029	เหว่ย หฒุ ยู​ดาด โก๋ว ญ่าน บัวะ , ม่าย เต๋ย หล่าย เย​ซู เห่ว นิ่น มี่ง ม์าย เจี๋ย ฒิบ เฉียม หล่ง เญย กะน้าย , ไฟ ต้อ ญ่าน มี่ง ปุน เมี่ยน จ่ม เมี่ยน .
43013030	ยู​ดาด หญั่น ลิ์ว น้าย อ๋า ฌั้ว ฯฒฯ มี่ง หมี่ อ๊ะ . วั้ว หฒั่น หย่า หฮมวัง อ๊ะ .
43013031	ยู​ดาด ธ้วด มี่ง , เย​ซู ก๊อง , “ อี้ หฒั่น เยีย , ป้าม เมี่ยน เญย ตอน , ตุ๊ ฌัง-หล่าง . ทิน-ฮู่ง หย่า เหว่ย เยีย , ป้าม เมี่ยน เญย ตอน , ตุ๊ ฌัง-หล่าง .
43013032	สี ก๊อง ทิน-ฮู่ง เหว่ย เยีย ตุ๊ ฌัง-หล่าง , ทิน-ฮู่ง หย่า อ๋อย ปุน เยีย ตุ๊ ฌัง-หล่าง หย่า เลี่ยม เฒ่ย ตุ๊ .
43013033	“ เยีย เญย ฝุเจว๊ย อ่า , เยีย แอ๋ง เหธา เม่ย บัว เยียม เต๋ย ตั้ง ฮนั้ง . เม่ย บัว อ๋อย ล์อ เยีย มป่า ฮนั้ง เยีย บั๋ว เจี๋ย วั้ว เต๋ย โหฒว โฮล เญย ยิว​ไท เมี่ยน นอ , อี้ หฒั่น เยีย แอ๋ง ก๊อง บั๋ว เม่ย บัว , ‘ เยีย มี่ง เญย ต๋อง เม่ย บัว ไม้ ไฮ่ มี่ง . ’
43013034	อี้ หฒั่น เยีย ปุน ติ้ว เซียง-หลี่ง เม่ย บัว , บั๋ว เม่ย บัว ล่าน อ๋อย หฒุ ฮนั้ม ล่าน . เยีย ฮนั้ง หาย นอ ฮนั้ม เม่ย บัว , เม่ย บัว อ๋อย หฒุ ฮนั้ง วั้ว นอ ล่าน ฮนั้ม ล่าน .
43013035	สี ก๊อง เม่ย บัว ล่าน ฮนั้ม ล่าน , หฒวัง เมี่ยน ฯฒฯ ฮิ้ว ตุ๊ เม่ย บัว โหฒว เยีย เญย ไซ-ก๋อ . ”
43013036	ซี​โมน ปี​เต หน่าย เย​ซู , “ เฒี้ยว อ้า ! เม่ย อ๋อย มี่ง หาย ? ” เย​ซู เตา , “ เยีย มี่ง เญย ต๋อง , อี้ หฒั่น เม่ย กัน เยีย มี่ง ไม้ ตุ๊ . มป่า ฆะฮ้า เม่ย อ๋อย กัน เยีย มี่ง . ”
43013037	ปี​เต หน่าย , “ เฒี้ยว อ้า ! เยีย เหว่ย หาย ติ่ว อี้ หฒั่น ไม้ ไฮ่ กัน เม่ย มี่ง ? เยีย หญุ่น เหว่ย เม่ย เซี้ย แหม่ง ไต่ . ”
43013038	เย​ซู เตา , “ เม่ย หฒะเก้ง หญุ่น เหว่ย เยีย เซี้ย แหม่ง ไต่ ไฟ ? เยีย ก๊อง หฒะ บั๋ว เม่ย , ไจ ฒู้ง ไม้ แก้ง หฆาย , เม่ย ไม้ เหญี่ยม เยีย ปัว หฑุ่น . ”
43014001	เย​ซู แอ๋ง ก๊อง , “ ไม้ ตู๋ง เฮญี้ยว ฮวาง เฮญี้ยว เฑ่า . อ๋อย หฒุ เสียน เขา ทิน-ฮู่ง หย่า เสียน เขา เยีย .
43014002	เยีย เญย เตีย เญย เปย๊า ม่าย เยียม เญย ต๋อง ธั้ม เญย . สี ก๊อง ไม้ ม่าย เยีย ฒู้ง บั๋ว เม่ย บัว หมี่ อ๊ะ . เยีย หย่า มี่ง หลิ่ว เล์ย ต๋อง ปุน เม่ย บัว เยียม .
43014003	เยีย มี่ง หลิ่ว เล์ย เหฒียง ต๋อง ปุน เม่ย บัว เยียม , เยีย แอ๋ง ต้าย ต้อ เม่ย บัว มี่ง เหธา เยีย เยียม วั้ว . เยีย เยียม หาย เม่ย บัว ฯฒฯ เหธา เยีย เยียม วั้ว .
43014004	เยีย อ๋อย มี่ง เญย ต๋อง วั้ว ติ้ว เจ๊า , เม่ย บัว หย่า ฮิ้ว เญย . ”
43014005	โท​มัด ก๊อง บั๋ว นิ่น , “ เฒี้ยว อ้า ! เยีย บัว ไม้ ฮิ้ว ตุ๊ เม่ย มี่ง หาย . เยีย บัว ฮนั้ง หาย นอ ไฮ่ ฮิ้ว ตุ๊ เจ๊า มี่ง ? ”
43014006	เย​ซู เตา , “ เยีย เซ ต้ง มี่ง หฒั่ง เตี๋ย วั้ว ติ้ว เจ๊า , หย่า ต้ง เฒียน เล์ย , หย่า ต้ง เฒี่ยง แหม่ง . ธ้วด ลิ์ว เขา เยีย , ไม้ ม่าย หาย เต้า ไฮ่ มี่ง ตุ๊ เถา หฒั่ง เตี๋ย วั้ว .
43014007	สี ก๊อง เม่ย บัว หฒะเก้ง ฮิ้ว ตุ๊ เยีย , เม่ย บัว ฯฒฯ ฮิ้ว ตุ๊ เยีย เญย เตีย . ยั่ง น้าย เจี๋ย เม่ย บัว ฮิ้ว ตุ๊ นิ่น , เม่ย บัว หย่า ปวัด เจี๋ย นิ่น . ”
43014008	ฟี​ลิบ ก๊อง บั๋ว เย​ซู , “ เฒี้ยว อ้า ! โท้ เม่ย ปุน เยีย บัว ปวัด หฒั่ง เตี๋ย โอ่ . ปวัด ลิ์ว เยีย บัว เฮญี้ยว ฆาย อ๊ะ . ”
43014009	เย​ซู ก๊อง , “ ฟี​ลิบ อ้า ! เยีย เหธา เม่ย บัว เยียม เล่า ไห่ อ๊ะ . เม่ย หธ่อ ไม้ แก้ง ฮิ้ว ตุ๊ เยีย ไฟ ? หาย เต้า ปวัด เจี๋ย เยีย เซ ปวัด เจี๋ย หฒั่ง เตี๋ย . ฮนั้ง น้าย เม่ย เหว่ย หาย ติ่ว ก๊อง , ‘ โท้ ปุน เยีย บัว ปวัด หฒั่ง เตี๋ย ? ’
43014010	เม่ย ไม้ เสียน เยีย เยียม หฒั่ง เตี๋ย กะญั์ว , หฒั่ง เตี๋ย เยียม เยีย กะญั์ว ไฟ ? เยีย เหธา เม่ย บัว ก๊อง น้าย เต๋ย หว่า ไม้ เฒ์ย เยีย กั้น ฮนั้ม ธ้วด ต้าย ก๊อง . หฒั่ง เตี๋ย เยียม เยีย กะญั์ว โหฒว นิ่น กั้น เญย กง .
43014011	เม่ย บัว อ๋อย หฒุ เสียน เยีย เยียม หฒั่ง เตี๋ย กะญั์ว , หฒั่ง เตี๋ย หย่า เยียม เยีย กะญั์ว . ไม้ เฒย แอ๊ะ , อ๋อย หฒุ เหว่ย เยีย โหฒว เญย สี่ เสียน .
43014012	เยีย ก๊อง เฒียน บั๋ว เม่ย บัว , หาย เต้า เสียน เขา เยีย , วั้ว เต้า อ๋อย โหฒว ฮนั้ง เยีย โหฒว นอ . นิ่น โหฒว เญย สี่ ฒู้ง อ๋อย โหฒว เก้า โฮล เจี๋ย เยีย เญย , เหว่ย หฒุ เยีย มี่ง หฒั่ง เตี๋ย วั้ว .
43014013	เม่ย บัว เต๊ง เยีย เญย บั๋ว โท้ หาย หญู่ง , เยีย ฒู้ง อ๋อย โหฒว วั้ว หญู่ง . ฮนั้ง น้าย , หฒั่ง เตี๋ย เหว่ย นิ่น เญย ตอน ตุ๊ เมี่ยน ท่าย .
43014014	สี ก๊อง เม่ย บัว เต๊ง เยีย เญย บั๋ว โท้ หาย หญู่ง , เยีย ฒู้ง อ๋อย โหฒว วั้ว หญู่ง .
43014015	“ สี ก๊อง เม่ย บัว ฮนั้ม เยีย , เม่ย บัว ฯฒฯ เอย เจี๊ยน เยีย เญย หลี่ง โหฒว .
43014016	เยีย อ๋อย เถง หฒั่ง เตี๋ย โท้ , นิ่น ฯฒฯ อ๋อย ปุน กั้น เต้า ต้าย เถง เม่ย บัว , เหธา เม่ย บัว เหยียด ลิ์ว เยียม .
43014017	น้าย เต้า เซ สีง ลี่ง , ต้ง ปุน เมี่ยน ฮิ้ว ตุ๊ เฒียน เล์ย วั้ว เต้า . ป้าม เมี่ยน ไม้ ไฮ่ ฒิบ นิ่น , เหว่ย หฒุ ป้าม เมี่ยน หมั่ง ไม้ ปวัด นิ่น หย่า ไม้ ฮิ้ว ตุ๊ นิ่น . มป่า เม่ย บัว ฮิ้ว ตุ๊ นิ่น เญย , เหว่ย หฒุ นิ่น เหธา เม่ย บัว เยียม หย่า เยียม เม่ย บัว เญย เฮญี้ยว .
43014018	เยีย ไม้ กวั่ง เม่ย บัว เป๋น กู้ ฮั่น ตอน . เยีย แอ๋ง อ๋อย ต้าย ล์อ เม่ย บัว .
43014019	ไม้ เล่า ป้าม เมี่ยน ไม้ ปวัด เยีย , มป่า เม่ย บัว อ๋อย ตุ๊ ปวัด เยีย . เหว่ย หฒุ เยีย เฒี่ยง เจี๊ยน , เม่ย บัว ฯฒฯ ตุ๊ เฒี่ยง เจี๊ยน .
43014020	เถา วั้ว ฮนอย เม่ย บัว ฯฒฯ ฮิ้ว ตุ๊ เยีย เยียม เยีย เญย เตีย กะญั์ว , เม่ย บัว หย่า เยียม เยีย กะญั์ว , เยีย หย่า เยียม เม่ย บัว กะญั์ว .
43014021	“ หาย เต้า ฒิบ เยีย เญย หลี่ง หย่า เอย เจี๊ยน โหฒว , ต้ง วั้ว เต้า ฮนั้ม เยีย . หาย เต้า ฮนั้ม เยีย , เยีย เญย เตีย หย่า ฮนั้ม นิ่น . เยีย หย่า ฮนั้ม นิ่น หย่า อ๋อย ปุน นิ่น ฮิ้ว ตุ๊ เยีย . ”
43014022	ยู​ดาด , ไม้ เฒ์ย หม่าย เย​ซู วั้ว เต้า ยู​ดาด อิ​สะ​คา​ลิ​โอด , หน่าย เย​ซู , “ เฒี้ยว อ้า ! เม่ย เหว่ย หาย ติ่ว ก๊อง เม่ย อ๋อย ปุน เยีย บัว ฮิ้ว ตุ๊ เม่ย มป่า ไม้ ปุน ป้าม เมี่ยน ฮิ้ว ตุ๊ เม่ย ? ”
43014023	เย​ซู เตา นิ่น , “ หาย เต้า ฮนั้ม เยีย ฯฒฯ เอย เจี๊ยน เยีย หฌาว เญย หว่า โหฒว . เยีย เญย เตีย ฯฒฯ ฮนั้ม นิ่น . เยีย เหธา เยีย เญย เตีย หย่า อ๋อย ต้าย ล์อ นิ่น , เหธา นิ่น เยียม .
43014024	หาย เต้า ไม้ ฮนั้ม เยีย ฯฒฯ ไม้ เอย เยีย หฌาว เญย หว่า . เม่ย บัว ไฮ์ เยีย ก๊อง ลิ์ว น้าย เต๋ย หว่า , ไม้ เฒ์ย เยีย กั้น ฮนั้ม ธ้วด ต้าย ก๊อง . เซ หฒั่ง เตี๋ย , ต้ง พ้าย เยีย ต้าย วั้ว เต้า , เญย หว่า .
43014025	“ เยีย หธ่อ เหธา เม่ย บัว เยียม เญย เฒี่ยง โห่ เยีย ก๊อง เหฑ่ง น้าย เต๋ย หว่า บั๋ว เม่ย บัว .
43014026	เถง เมี่ยน วั้ว เต้า , ต้ง หฒั่ง เตี๋ย อ๋อย เต๊ง เยีย เญย บั๋ว พ้าย ต้าย เญย สีง ลี่ง , อ๋อย หฌาว หญู่งๆ เม่ย บัว , หย่า อ๋อย ปุน เม่ย บัว ไฮ่ จั๋ง ตุ๊ เยีย บั๋ว เจี๋ย เญย เหยียด ฒู้ง .
43014027	“ เยีย เลี่ยว แป้ง ออน ปุน เม่ย บัว . เซ เยีย กั้น เญย แป้ง ออน เยีย เหธย ปุน เม่ย บัว . เยีย ปุน เญย ไม้ ฮนั้ง ป้าม เมี่ยน ปุน เญย . ไม้ ตู๋ง เฑ่า ฟ่าน หย่า ไม้ ตู๋ง กั้ม เหฑีย .
43014028	“ เม่ย บัว ไฮ์ เยีย ก๊อง เจี๋ย , เยีย อ๋อย หฒุ เล่ย ฆอย เม่ย บัว , มป่า เยีย แอ๋ง อ๋อย ต้าย ล์อ เม่ย บัว . สี ก๊อง เม่ย บัว ฮนั้ม เยีย , เม่ย บัว อ๋อย หฒุ อะเฮน้ย เยีย มี่ง หฒั่ง เตี๋ย วั้ว เหว่ย หฒุ หฒั่ง เตี๋ย เก้า โฮล เจี๋ย เยีย .
43014029	น้าย เต๋ย สี่ ไม้ แก้ง ธ้วด เยีย จา-ด่าง บั๋ว เหฒียง เม่ย บัว . ฒั้ว น้าย เต๋ย สี่ ธ้วด เม่ย บัว ฯฒฯ เสียน อ๊ะ .
43014030	“ ยั่ง น้าย เจี๋ย เยีย ไม้ ตุ๊ เหธา เม่ย บัว ก๊อง หว่า ธั้ม เหว่ย หฒุ กุ๊น ป้าม เกน วั้ว เต้า อ๋อย ต้าย . นิ่น ไม้ ม่าย หัด ม์า กุ๊น เยีย .
43014031	มป่า เยีย เอย เหฑ่ง หฒั่ง เตี๋ย พ้าย เยีย เญย หว่า เหว่ย ปุน ลู่ง เดี๊ย เมี่ยน ฮิ้ว ตุ๊ เยีย ฮนั้ม หฒั่ง เตี๋ย . เจี์ย ซิน ต้าย . บัว มี่ง อ๊ะ .
43015001	“ เยีย เซ เฒียน อะหงุ่น เฮมย . เยีย เญย เตีย โหฒว โก๋ว หฮวีง วั้ว เต้า .
43015002	หาย ติ้ว ฆว่า เฒี่ยง เจี๊ยน เยีย หย่า ไม้ เฒี่ยง เปี๊ยว นอ , นิ่น พิด กวั่ง . หาย ติ้ว ฆว่า เฒี่ยง เปี๊ยว , นิ่น แอ๋ง ต๊า ฆอย เตว๊ย ปุน เฒี่ยง เปี๊ยว เก้า กิ๊ด .
43015003	เยีย หฌาว เญย หว่า เซ ฮนั้ง ต๊า เฮมย-ฆว่า เตว๊ย นอ , หลิ่ว เล์ย เม่ย บัว เญย เฮญี้ยว .
43015004	เม่ย บัว อ๋อย หฒุ เฒี่ยง เจี๊ยน เยีย , เยีย ฯฒฯ เฒี่ยง เจี๊ยน เม่ย บัว . เฮมย-ฆว่า ไม้ เฒี่ยง เฮมย-หม่า , ฆว่า ไม้ ไฮ่ เฒี่ยง เปี๊ยว . เม่ย บัว หย่า ฟี่ ฮนั้ง เญย . สี ก๊อง ไม้ เฒี่ยง เจี๊ยน เยีย นอ , เม่ย บัว ไม้ ไฮ่ เฒี่ยง เปี๊ยว .
43015005	“ เยีย เซ อะหงุ่น เฮมย . เม่ย บัว เซ อะหงุ่น ฆว่า . หาย เต้า เฒี่ยง เจี๊ยน เยีย , เยีย หย่า เฒี่ยง เจี๊ยน นิ่น , วั้ว เต้า ฯฒฯ เฒี่ยง เปี๊ยว กิ๊ด อ๊ะ . เม่ย บัว เล่ย ฆอย เยีย นอ , เม่ย บัว ไม้ ไฮ่ โหฒว หาย หญู่ง .
43015006	หาย เต้า ไม้ เฒี่ยง เจี๊ยน เยีย , ฯฒฯ ฮนั้ง ติ้ว เฮมย-ฆว่า หฒุ พิด กวั่ง , ฆาย มี่ง หย่า หฒุ เฑ์า ต้าย ตั๊บ โต์ว-เหฑ่า ปั๊ว กวั่ง มี่ง .
43015007	สี ก๊อง เม่ย บัว เฒี่ยง เจี๊ยน เยีย , เยีย เญย หว่า หย่า เฒี่ยง เจี๊ยน เม่ย บัว , เม่ย บัว โท้ หาย หญู่ง เม่ย บัว ฯฒฯ ตุ๊ วั้ว หญู่ง อ๊ะ .
43015008	สี ก๊อง เม่ย บัว เฒี่ยง เปี๊ยว กิ๊ด , เม่ย บัว ฯฒฯ ปุน เมี่ยน ท่าย เยีย เญย เตีย . ฮนั้ง หน่าย เม่ย บัว ฯฒฯ เป๋น เยีย เญย ไซ-ก๋อ .
43015009	“ หฒั่ง เตี๋ย ฮนั้ง หาย นอ ฮนั้ม เยีย , เยีย หย่า ฮนั้ง วั้ว นอ ฮนั้ม เม่ย บัว . เม่ย บัว อ๋อย หฒุ เขา ว้วน เยีย ฮนั้ม เมี่ยน เญย เฮญี้ยว .
43015010	สี ก๊อง เม่ย บัว เอย เจี๊ยน เยีย เญย หลี่ง โหฒว , เยีย ฯฒฯ หฒั่นๆ ฮนั้ม เม่ย บัว , ฮนั้ง เยีย เอย เจี๊ยน เยีย เญย เตีย เญย หลี่ง โหฒว , นิ่น ฯฒฯ หฒั่นๆ ฮนั้ม เยีย .
43015011	“ น้าย เต๋ย หว่า เยีย บั๋ว เม่ย บัว , ปุน เม่ย บัว ไฮ่ ตุ๊ เยีย เญย เฌียน-โย่ว , หย่า เฌียน-โย่ว เถา ต้าว .
43015012	เยีย เญย หลี่ง เซ ฮนั้ง น้าย , ล่าน อ๋อย หฒุ ฮนั้ม ล่าน ฮนั้ง เยีย ฮนั้ม เม่ย บัว วั้ว นอ .
43015013	ไม้ ม่าย หาย เต้า ไฮ่ ฮนั้ม นิ่น เญย ก๋อ-โย์ว เก้า ธั้ม เจี๋ย น้าย . เซ เมี่ยน เหว่ย นิ่น เญย ก๋อ-โย์ว เซี้ย แหม่ง ไต่ .
43015014	สี ก๊อง เม่ย บัว เอย เจี๊ยน เยีย บั๋ว เญย หว่า โหฒว , เม่ย บัว ฯฒฯ โหฒว เยีย เญย ก๋อ-โย์ว อ๊ะ .
43015015	ยั่ง น้าย เจี๋ย , เยีย ไม้ เห่ว เม่ย บัว โหฒว โปว , เหว่ย หฒุ โปว ไม้ ฮิ้ว ตุ๊ นิ่น เญย เฒี้ยว โหฒว หาย หญู่ง . อี้ หฒั่น เยีย เห่ว เม่ย บัว โหฒว เยีย เญย ก๋อ-โย์ว เหว่ย หฒุ เยีย เญย เตีย บั๋ว หาย หญู่ง เยีย , เยีย บั๋ว เหฑ่ง เม่ย บัว หมี่ อ๊ะ .
43015016	ไม้ เฒ์ย เม่ย บัว กิ๊น เยีย , เซ เยีย กิ๊น เม่ย บัว . เยีย พ้าย เม่ย บัว ธ้วด มี่ง เฒี่ยง เปี๊ยว ธั้ม , ต้ง เหยียด ลิ์ว ไม้ ไฮ่ หว่าย เญย เปี๊ยว . ฮนั้ง หน่าย เม่ย บัว เต๊ง เยีย เญย บั๋ว เถง หฒั่ง เตี๋ย โท้ หาย หญู่ง , นิ่น ฯฒฯ เหธย วั้ว หญู่ง ปุน เม่ย บัว .
43015017	น้าย เซ เยีย เญย หลี่ง , ล่าน อ๋อย หฒุ ฮนั้ม ล่าน .
43015018	“ สี ก๊อง ป้าม เมี่ยน ฑอง เม่ย บัว , เม่ย บัว อ๋อย หฒุ จั๋ง เจี๊ยน นิ่น บัว ฑอง เยีย ด่าง .
43015019	สี ก๊อง เม่ย บัว เกวย ป้าม เกน , ป้าม เมี่ยน อ๋อย ฮนั้ม เม่ย บัว ฮนั้ง ฮนั้ม เหธา นิ่น บัว เกวย ป้าม เกน วั้ว เต๋ย . มป่า เม่ย บัว ไม้ เกวย ป้าม เกน . เยีย กิ๊น เม่ย บัว ธ้วด ต้าย . เหว่ย น้าย ป้าม เมี่ยน ฑอง เม่ย บัว .
43015020	เม่ย บัว อ๋อย หฒุ จั๋ง เจี๊ยน เยีย บั๋ว เจี๋ย เม่ย บัว น้าย เต๋ย หว่า , ‘ โปว ไม้ เก้า โฮล เฒี้ยว . ’
43015021	เย​ซู ก๊อง ลิ์ว น้าย เต๋ย หว่า นิ่น ไฮ์ เฮญี้ยว มุน ไห่ , เฑ่า ไห่ , ฯฒฯ ก๊อง , “ เยีย บั๋ว เฒียน เม่ย บัว , เม่ย บัว ม่าย เต้า อ๋อย หม่าย เยีย . ”
43015022	“ สี ก๊อง เยีย ไม้ ต้าย หฌาว เจี๋ย นิ่น บัว , นิ่น บัว ไม้ ม่าย ฒุ์ย . มป่า อี้ หฒั่น , นิ่น บัว ไม้ ม่าย ต๋อง ไจ๊ ฒุ์ย อ๊ะ .
43015023	หาย เต้า ฑอง เยีย , หย่า ฑอง เยีย เญย เตีย .
43015024	สี ก๊อง เยีย ไม้ ต้าย เยียม นิ่น บัว บุด๋ง โหฒว เมี่ยน ไม้ แก้ง โหฒว เจี๋ย เญย สี่ นอ , นิ่น บัว ฯฒฯ ไม้ ม่าย ฒุ์ย . มป่า อี้ หฒั่น นิ่น บัว ตุ๊ ปวัด ลิ์ว เยีย โหฒว เญย สี่ , นิ่น บัว หธ่อ ฑอง เยีย , หย่า ฑอง เยีย เญย เตีย .
43015025	น้าย เต๋ย สี่ ธ้วด ต้าย เหว่ย ปุน ต๋อย เหฑ่ง เฟี้ย เจี๊ยน นิ่น บัว เญย เล์ย-หลัด น้าย เต๋ย หว่า , ‘ นิ่น บัว ฑอง เยีย หย่า ไม้ ม่าย กอน-แป๋ง . ’
43015026	“ เยีย อ๋อย พ้าย เถง เมี่ยน วั้ว เต้า ต้าย ล์อ เม่ย บัว . นิ่น เยียม หฒั่ง เตี๋ย วั้ว ต้าย , ต้ง นิ่น ปุน เมี่ยน ฮิ้ว ตุ๊ เฒียน เล์ย วั้ว เต้า สีง ลี่ง . นิ่น ต้าย ฯฒฯ เถง เยีย โหฒว ฒอง-เหฒง .
43015027	เม่ย บัว หย่า อ๋อย หฒุ เถง เยีย โหฒว ฒอง-เหฒง เหว่ย หฒุ เยียม กอน เถา อี้ หฒั่น เม่ย บัว เหธา เยีย เยียม .
43016001	“ น้าย เต๋ย หว่า เยีย บั๋ว เม่ย บัว เหว่ย ปุน เม่ย บัว ไม้ ถุย โป่ว .
43016002	นิ่น บัว อ๋อย หฒุ่น เม่ย บัว ธ้วด หวุ่ย ต้อง . เฒี่ยง โห่ อ๋อย เถา , หาย เต้า ไต๋ เม่ย บัว ฯฒฯ หล่าย โหฒว เหว่ย ฟู-สู ทิน-ฮู่ง .
43016003	นิ่น บัว อ๋อย ฮนั้ง น้าย โหฒว เหว่ย หฒุ นิ่น บัว ไม้ ฮิ้ว ตุ๊ หฒั่ง เตี๋ย , หย่า ไม้ ฮิ้ว ตุ๊ เยีย .
43016004	น้าย เต๋ย สี่ เยีย บั๋ว เหฒียง เม่ย บัว . หาย หฒั่น ปวั้ง น้าย เต๋ย สี่ เม่ย บัว ฯฒฯ ไฮ่ จั๋ง ตุ๊ เยีย บั๋ว เจี๋ย เม่ย บัว หมี่ อ๊ะ . “ น้าย เต๋ย สี่ ฒิ่น ด่าง เยีย ไม้ บั๋ว เม่ย บัว , เหว่ย หฒุ เยีย หธ่อ เหธา เม่ย บัว เยียม .
43016005	มป่า อี้ หฒั่น เยีย อ๋อย หฒุ หฑวน เถา พ้าย เยีย ต้าย วั้ว เต้า . เม่ย บัว หย่า ไม้ ม่าย หาย เต้า หน่าย เยีย , ‘ เม่ย มี่ง หาย ? ’
43016006	เหว่ย หฒุ เยีย ก๊อง น้าย เต๋ย สี่ บั๋ว เม่ย บัว , เม่ย บัว เญย เฮญี้ยว หฒะเก้ง เฑ่า ไห่ อ๊ะ .
43016007	มป่า เยีย ก๊อง เฒียน บั๋ว เม่ย บัว , เยีย หฑวน มี่ง เซ เหว่ย ปุน เม่ย บัว เก้า ตุ๊ หลง . สี ก๊อง เยีย ไม้ หฑวน , เถง เมี่ยน วั้ว เต้า ไม้ ต้าย ล์อ เม่ย บัว . เยีย หฑวน มี่ง , เยีย ฯฒฯ พ้าย นิ่น ต้าย ล์อ เม่ย บัว .
43016008	“ เถง เมี่ยน วั้ว เต้า ต้าย วั้ว หฒั่น , นิ่น อ๋อย ปิ๋ว เม่ง ปุน ป้าม เมี่ยน ฮิ้ว ตุ๊ นิ่น บัว ต่อง เถา ฒุ์ย เญย เจ๊า , เถา โหฒว หอบ เญย เจ๊า , แอ๋ง เถา เซี้ยม ฒุ์ย เญย เจ๊า .
43016009	เถา ฒุ์ย เญย เจ๊า , หลาย นิ่น บัว ไม้ เสียน เขา เยีย .
43016010	เถา โหฒว หอบ เญย เจ๊า , เหว่ย หฒุ เยีย มี่ง เยีย เญย เตีย วั้ว , เม่ย บัว ฆะฮ้า ไม้ ปวัด เยีย หมี่ อ๊ะ .
43016011	เถา เซี้ยม ฒุ์ย เญย เจ๊า , เหว่ย หฒุ กุ๊น ป้าม เกน วั้ว เต้า ฒู้ง หฒุ ตี่ง ฒุ์ย อ๊ะ .
43016012	“ เยีย หธ่อ ม่าย สี่ ธั้ม เญย บั๋ว เม่ย บัว มป่า เฑ่า เหย เม่ย บัว อี้ หฒั่น เตี๊ย ไม้ ตุ๊ .
43016013	ปุน เมี่ยน ฮิ้ว ตุ๊ เฒียน เล์ย วั้ว เต้า สีง ลี่ง ต้าย วั้ว หฒั่น , นิ่น อ๋อย ปุน เม่ย บัว ฮิ้ว ตุ๊ เหฑ่ง เฒียน เล์ย . นิ่น ก๊อง เญย หว่า ไม้ เฒ์ย นิ่น กั้น ฮนั้ม ธ้วด ต้าย ก๊อง . นิ่น ขูง อ๋อย ก๊อง ต้ง นิ่น ตุ๊ ไฮ์ เจี๋ย เญย หว่า ฮนั้ง , หย่า ก๊อง ฆะฮ้า ฮี้ง อ๋อย ธ้วด ต้าย เญย สี่ บั๋ว เม่ย บัว .
43016014	นิ่น อ๋อย ปุน เมี่ยน ท่าย เยีย ฯฒฯ ต้อ เยีย เญย หว่า ต้าย ก๊อง บั๋ว เม่ย บัว .
43016015	หฒั่ง เตี๋ย ม่าย เญย เหยียด ฒู้ง เซ เยีย เญย . เหว่ย น้าย เยีย หธีง ต้าย ก๊อง สีง ลี่ง อ๋อย เฒาะ เยีย บั๋ว นิ่น เญย เหยียด ฒู้ง บั๋ว เม่ย บัว .
43016016	“ ไม้ หนั่ง เล่า เม่ย บัว ไม้ ตุ๊ ปวัด เยีย . ฆะฮ้า ไม้ หนั่ง เล่า เม่ย บัว แอ๋ง ตุ๊ ปวัด เยีย . ”
43016017	ม่าย เต๋ย นิ่น เญย ไซ-ก๋อ , ล่าน หน่าย ล่าน , “ น้าย เอ๋ย เล์ย ฮนั้ง หาย นอ ? ไซ-เตี๋ย ก๊อง , ‘ ไม้ หนั่ง เล่า เม่ย บัว ไม้ ตุ๊ ปวัด เยีย . ฆะฮ้า ไม้ หนั่ง เล่า เม่ย บัว แอ๋ง ตุ๊ ปวัด เยีย . ’ นิ่น หย่า ก๊อง ‘ น้าย เซ เหว่ย หฒุ เยีย หฑวน หฒั่ง เตี๋ย วั้ว . ’ ”
43016018	นิ่น บัว หย่า หน่าย , “ นิ่น ก๊อง ‘ ฆะฮ้า ไม้ หนั่ง เล่า ’ วั้ว โจ๋ว หว่า , เอ๋ย เล์ย ฮนั้ง หาย นอ ? เยีย บัว ไม้ ฮิ้ว ตุ๊ นิ่น ก๊อง หาย หญู่ง . ”
43016019	เย​ซู ฮิ้ว ตุ๊ นิ่น บัว อ๋อย หน่าย นิ่น , นิ่น ฯฒฯ ก๊อง บั๋ว นิ่น บัว , “ เยีย ก๊อง , ‘ ไม้ หนั่ง เล่า เม่ย บัว ไม้ ตุ๊ ปวัด เยีย . ฆะฮ้า ไม้ หนั่ง เล่า เม่ย บัว แอ๋ง ตุ๊ ปวัด เยีย . ’ ต้ง น้าย โจ๋ว หว่า เญย เอ๋ย เล์ย เม่ย บัว ล่าน หน่าย ล่าน ไม้ เฒ์ย ?
43016020	เยีย ก๊อง เฒียน บั๋ว เม่ย บัว , เม่ย บัว อ๋อย หฒุ งุ์ยๆ เญย เญี้ยม , มป่า ป้าม เมี่ยน เฌียน-โย่ว , อะเฮน้ย เญย . เม่ย บัว อ๋อย เฑ่า , มป่า เม่ย บัว เญย โยว-เฑ่า อ๋อย ทิ้ว เป๋น เฌียน-โย่ว .
43016021	มเซียะ ตอน อ๋อย ดุ๊ด ซิน เญย เฒี่ยง โห่ เถา , นิ่น เฑ่า ไห่ หลาย อ๋อย หฒุ เตี๊ย มุน . มป่า ยู์ง ลิ์ว กู้งว์า , นิ่น ไม้ จั๋ง หฒุ นิ่น เตี๊ย มุน , เหว่ย หฒุ นิ่น ตุ๊ เต้า กู้งว์า เยียม ลู่ง เดี๊ย ฯฒฯ อะเฮน้ย ไห่ .
43016022	“ เม่ย บัว หย่า ฮนั้ง น้าย นอ . อี้ หฒั่น เม่ย บัว เฮญี้ยว เฑ่า , มป่า เยีย แอ๋ง อ๋อย ต้าย ล์อ เม่ย บัว , เม่ย บัว ฯฒฯ เฌียน-โย่ว ออน-เหลาะ . น้าย หญู่ง ออน-เหลาะ ไม้ ม่าย หาย เต้า ไฮ่ เฒาะ ตุ๊ ธ้วด .
43016023	เถา วั้ว ฮนอย เม่ย บัว ไม้ หน่าย หาย หญู่ง เยีย . เยีย ก๊อง เฒียน บั๋ว เม่ย บัว , เม่ย บัว เต๊ง เยีย เญย บั๋ว เถง หฒั่ง เตี๋ย โท้ หาย หญู่ง , นิ่น ฯฒฯ ปุน วั้ว หญู่ง เม่ย บัว .
43016024	เถา อี้ หฒั่น เม่ย บัว ไม้ แก้ง เต๊ง เยีย เญย บั๋ว โท้ เจี๋ย หาย หญู่ง . กุ๊น โท้ ม่าะ ! เม่ย บัว ฒู้ง อ๋อย ตุ๊ , ฯฒฯ เฌียน-โย่ว เถา ต้าว .
43016025	“ น้าย เต๋ย เหยียด ฒู้ง สี่ เยีย หล่ง หว่า-เป๊ย บั๋ว เม่ย บัว . เฒี่ยง โห่ อ๋อย เถา , เยีย ไม้ หล่ง หว่า-เป๊ย อ๊ะ . เยีย เญย เตีย เญย เจ๊า เยีย อ๋อย ก๊อง เม่ง บั๋ว เม่ย บัว .
43016026	เถา วั้ว ฮนอย เม่ย บัว อ๋อย เต๊ง เยีย เญย บั๋ว เถง หฒั่ง เตี๋ย โท้ หาย หญู่ง . เยีย ไม้ เฒ์ย ก๊อง เยีย เถง เม่ย บัว โท้ . เยีย ไม้ หฒุ เถง โท้ ,
43016027	เหว่ย หฒุ หฒั่ง เตี๋ย กั้น ฮนั้ม เม่ย บัว . นิ่น ฮนั้ม เม่ย บัว เหว่ย หฒุ เม่ย บัว ฮนั้ม เยีย หย่า เสียน เยีย เยียม หฒั่ง เตี๋ย ต้าย .
43016028	เยีย เยียม หฒั่ง เตี๋ย ต้าย เปียะ ป้าม เกน . อี้ หฒั่น เยีย อ๋อย เล่ย ป้าม เกน หฑวน หฒั่ง เตี๋ย วั้ว . ”
43016029	นิ่น เญย ไซ-ก๋อ บัว แอ๋ง ก๊อง บั๋ว นิ่น . “ อี้ หฒั่น ไซ-เตี๋ย ก๊อง เม่ง เญย บั๋ว เยีย บัว หย่า ไม้ หล่ง หว่า-เป๊ย .
43016030	อี้ หฒั่น เยีย บัว ฮิ้ว ตุ๊ เม่ย ฮิ้ว เหฑ่ง หม่าน สี่ , ฒู้ง ไม้ เฉียม หฒุ หาย เต้า หน่าย หาย หญู่ง เม่ย . เหว่ย น้าย เยีย บัว เสียน เม่ย เยียม ทิน-ฮู่ง ต้าย . ”
43016031	เย​ซู เตา นิ่น บัว , “ เม่ย บัว อี้ หฒั่น เสียน อ๊ะ ?
43016032	เฒี่ยง โห่ อ๋อย เถา , ฒู้ง เถา ต้าย อ๊ะ . เม่ย บัว เหยียด ฒู้ง อ๋อย เปย๋า หฑาน เหฑ่ง . เก๊าะ-เมี่ยน อ๋อย เปย๋า หฑวน เก๊าะ-เมี่ยน เญย เปย๊า , ขูง กวั่ง เยีย กั้น ดุ ล่าน เมี่ยน เยียม ฮนั้ง . มป่า ไม้ เฒ์ย หฒะเก้ง ขูง เยีย กั้น เหว่ย หฒุ ม่าย หฒั่ง เตี๋ย เหธา เยีย เยียม .
43016033	เยีย ฮนั้ง น้าย บั๋ว เม่ย บัว , อ๋อย เม่ย บัว เหธา เยีย จวั่ง แหม่ง เฒี่ยง ฯฒฯ ตุ๊ แป้ง ออน . เยียม น้าย ป้าม เกน เม่ย บัว ม่าย โค้ว หน่าน , มป่า กุ๊น ปู๋ง เฮญี้ยว . เยีย ฮี่ง เจี๋ย ป้าม เกน หมี่ อ๊ะ . ”
43017001	เย​ซู ก๊อง ลิ์ว น้าย เต๋ย หว่า , นิ่น เธา เฮมียน หมั่ง กู้ หงว่าย ลู่ง หย่า ก๊อง ,
43017002	เตีย ปุน เยีย ม่าย หัด ม์า กุ๊น หม่าน เมี่ยน เยีย หธีง ต้าย ไฮ่ ปุน ต้ง เตีย ปุน เยีย วั้ว เต๋ย ตุ๊ เหยียด ลิ์ว เญย แหม่ง .
43017003	เหยียด ลิ์ว เญย แหม่ง เซ ต้ง น้าย อ๊ะ . เซ นิ่น บัว ฮิ้ว ตุ๊ เม่ย , ดุ เต้า เฒียน ทิน-ฮู่ง . หย่า ฮิ้ว ตุ๊ เยีย , เย​ซู กี​ตู่ , ต้ง เตีย พ้าย ต้าย วั้ว เต้า .
43017004	เยีย เยียม น้าย ป้าม เกน ท่าย เตีย , เหว่ย หฒุ เยีย โหฒว เหฒียง เตีย พ้าย เยีย โหฒว เญย กง .
43017005	อา เตีย อ้า ! โท้ เตีย ปุน เยีย อี้ หฒั่น เยียม เตีย เญย หฑะเฮมียน แอ๋ง ท่าย เยีย โหฒว โฮล , ฮนั้ง ฒิ่น ด่าง ไม้ แก้ง เหฒย ลู่ง เหฒย เดา เตีย ท่าย เยีย โหฒว โฮล วั้ว นอ .
43017006	“ เยียม ป้าม เกน , เตีย ปุน เยีย วั้ว เต๋ย เมี่ยน , เยีย ปุน นิ่น บัว ฮิ้ว ตุ๊ เม่ย . นิ่น บัว มต้าย เม่ย เญย เมี่ยน มป่า เตีย จิว ปุน เยีย . นิ่น บัว หย่า เอย เจี๊ยน เตีย เญย หว่า .
43017007	อี้ หฒั่น นิ่น บัว ฮิ้ว ตุ๊ ต้ง เตีย เหธย ปุน เยีย เญย หญู่งๆ , เหยียด ฒู้ง เยียม เตีย ต้าย .
43017008	เตีย บั๋ว เยีย วั้ว เต๋ย หว่า , เยีย หย่า บั๋ว นิ่น บัว หมี่ อ๊ะ . นิ่น บัว หย่า หลงๆ เญย ฒิบ . นิ่น บัว ฮิ้ว ตุ๊ เยีย หฒะเก้ง เยียม เตีย ต้าย หย่า เสียน เตีย กั้น พ้าย เยีย ต้าย .
43017009	เยีย เถง นิ่น บัว เต๋า เก๋า . ไม้ เฒ์ย เถง หม่าน เมี่ยน เต๋า เก๋า . เยีย เถง เตีย ปุน เยีย วั้ว เต๋ย เมี่ยน เต๋า เก๋า ฮนั้ง , เหว่ย หฒุ นิ่น บัว เป๋น เตีย เญย .
43017010	เยีย ม่าย เญย เหยียด ฒู้ง เซ เตีย เญย . เตีย ม่าย เญย เหยียด ฒู้ง เซ เยีย เญย . เยีย หย่า เหว่ย น้าย เต๋ย เมี่ยน ตุ๊ ฌัง-หล่าง .
43017011	อี้ หฒั่น เยีย อ๋อย หฑวน เตีย วั้ว , ไม้ เยียม น้าย ป้าม เกน อ๊ะ . มป่า น้าย เต๋ย เมี่ยน หธ่อ เยียม น้าย ป้าม เกน . ธีง-เหฑ่ง เญย หฒั่ง เตี๋ย อ้า ! โท้ เม่ย หล่ง เม่ย ม่าย หัด ม์า เญย บั๋ว , ต้ง เตีย เหธย ปุน เยีย เญย บั๋ว , เปว เจี๊ยน นิ่น บัว , ปุน นิ่น บัว ต้ง ติ่ว เฮญี้ยว , ฮนั้ง เตีย เหธา เยีย ต้ง ติ่ว เฮญี้ยว วั้ว นอ .
43017012	เยีย หธ่อ เหธา นิ่น บัว เยียม เญย เฒี่ยง โห่ , เยีย หล่ง เตีย ม่าย หัด ม์า เญย บั๋ว , ต้ง เตีย ปุน เยีย วั้ว นอม บั๋ว , เปว เจี๊ยน นิ่น บัว . เยีย โก๋ว นิ่น บัว , ไม้ ปุน หาย เต้า ล่าย หฒิด , ธ้วด ลิ์ว ตี่ง เหฒียง หฒุ เหมียด วั้ว เต้า . นิ่น หฒุ เหมียด เหว่ย ปุน สี่ ธ้วด ต้าย ต๋อย กีง-โซว เญย หว่า .
43017013	“ อี้ หฒั่น เยีย อ๋อย หฑวน เตีย วั้ว , มป่า เยีย หธ่อ เยียม เจี๊ยน น้าย ป้าม เกน เยีย ฮนั้ง น้าย นอ ก๊อง เหว่ย ปุน น้าย เต๋ย เมี่ยน ม่าย เยีย เญย เฌียน-โย่ว ออน-เหลาะ .
43017014	เยีย เฒาะ เตีย เญย หว่า จิว ปุน นิ่น บัว หมี่ อ๊ะ . ป้าม เมี่ยน หย่า ฑอง นิ่น บัว เหว่ย หฒุ นิ่น บัว ไม้ เกวย ป้าม เกน , ฮนั้ง เยีย ไม้ เกวย ป้าม เกน นอ .
43017015	เยีย ไม้ โท้ เตีย ต้อ นิ่น บัว ธ้วด ป้าม เกน . มป่า เยีย โท้ เตีย เปว เจี๊ยน นิ่น บัว , ปุน นิ่น บัว เปย๋า ดุ๊ด ฮยวัง เอ๊าะ วั้ว เต้า .
43017016	นิ่น บัว ไม้ เกวย ป้าม เกน , ฮนั้ง เยีย ไม้ เกวย ป้าม เกน นอ .
43017017	โท้ เตีย หล่ง เม่ย เญย เฒียน เล์ย ปุน นิ่น บัว ธีง-เหฑ่ง ต้าย . เม่ย เญย หว่า เซ เฒียน เล์ย .
43017018	เตีย ฮนั้ง หาย นอ พ้าย เยีย ต้าย เยียม ป้าม เกน , เยีย หย่า ฮนั้ง วั้ว นอ พ้าย นิ่น บัว เยียม ป้าม เกน .
43017019	เยีย เหว่ย นิ่น บัว เฒาะ เยีย กั้น ฝูง ปุน เตีย เหว่ย ปุน นิ่น บัว เฒียนๆ เป๋น เตีย เญย ธีง-เหฑ่ง เมี่ยน .
43017020	“ เยีย ไม้ ตาน เถง น้าย เต๋ย เต๋า เก๋า ฮนั้ง . เยีย หย่า เหว่ย น้าย เต๋ย เมี่ยน อ๋อย ฒุ่น เญย โต์ เสียน เยีย วั้ว เต๋ย เหยียด ฒู้ง เต๋า เก๋า .
43017021	โท้ เตีย ปุน นิ่น บัว ต้ง ติ่ว เฮญี้ยว . อา เตีย อ้า ! โท้ ปุน นิ่น บัว เหธา บัว จวั่ง แหม่ง เฒี่ยง , ฮนั้ง เตีย เหธา เยีย จวั่ง แหม่ง เฒี่ยง นอ . ป้าม เมี่ยน ฯฒฯ เสียน เตีย พ้าย เยีย ต้าย .
43017022	เตีย เหธย ปุน เยีย เญย ฌัง-หล่าง เยีย เหธย ปุน นิ่น บัว หมี่ อ๊ะ , เหว่ย ปุน นิ่น บัว ต้ง ติ่ว เฮญี้ยว , ฮนั้ง เตีย เหธา เยีย ต้ง ติ่ว เฮญี้ยว นอ .
43017023	เยีย เหธา นิ่น บัว จวั่ง แหม่ง เฒี่ยง ฮนั้ง เตีย เหธา เยีย จวั่ง แหม่ง เฒี่ยง นอ , เหว่ย อ๋อย ปุน นิ่น บัว เหยียด ฒู้ง หฒะเก้ง ต้ง ติ่ว เฮญี้ยว เหฑ่ง . ลู่ง เดี๊ย เมี่ยน ฯฒฯ ฮิ้ว ตุ๊ เตีย พ้าย เยีย ต้าย , หย่า ฮิ้ว ตุ๊ เตีย ฮนั้ม นิ่น บัว ฮนั้ง เตีย ฮนั้ม เยีย นอ .
43017024	“ อา เตีย อ้า ! เตีย ปุน เยีย น้าย เต๋ย เมี่ยน , เยีย เยียม หาย เยีย หย่า อ๋อย นิ่น บัว เหธา เยีย เยียม วั้ว , นิ่น บัว ฯฒฯ ตุ๊ ปวัด เม่ย ปุน เยีย เญย ฌัง-หล่าง , ต้ง ไม้ แก้ง เหฒย ลู่ง เหฒย เดา วั้ว หฒั่น เม่ย ฮนั้ม เยีย ฯฒฯ ปุน ต้าย เญย ฌัง-หล่าง .
43017025	“ แป้ง ฟิม เญย เตีย อ้า ! ป้าม เมี่ยน ไม้ ฮิ้ว ตุ๊ เตีย , มป่า เยีย ฮิ้ว เญย . เสียน เยีย น้าย เต๋ย เมี่ยน หย่า ฮิ้ว ตุ๊ เตีย พ้าย เยีย ต้าย .
43017026	เยีย ปุน นิ่น บัว ฮิ้ว ตุ๊ เม่ย , หย่า อ๋อย ปุน นิ่น บัว ฮิ้ว เจี๊ยน มี่ง เหว่ย ปุน นิ่น บัว ฮนั้ม เมี่ยน ฮนั้ง เตีย ฮนั้ม เยีย นอ , หย่า ปุน เยีย เหธา นิ่น บัว จวั่ง แหม่ง เฒี่ยง . ”
43018001	เย​ซู ฮนั้ง น้าย นอ เต๋า เก๋า ลิ์ว , นิ่น เหธา นิ่น เญย ไซ-ก๋อ เจี๋ย วั้ว หง่าน หฒิ ขิด​โลน โด๊ะ . เยียม วั้ว ม่าย นอม หฮวีง . เย​ซู เหธา นิ่น เญย ไซ-ก๋อ ฯฒฯ เปียะ วั้ว นอม หฮวีง หมี่ อ๊ะ .
43018002	อ๋อย หม่าย เย​ซู วั้ว เต้า ยู​ดาด หย่า ฮิ้ว ตุ๊ วั้ว นอม ต๋อง , เหว่ย หฒุ เย​ซู เหธา นิ่น เญย ไซ-ก๋อ หฒั่นๆ กั๊บ ฒุ้น วั้ว .
43018003	ยู​ดาด ฯฒฯ ต้อ เต๋ย โล​มา แปง เหธา ไซ เมี่ยน เปย๊ย เหธา ฟา​ลิ​สี เมี่ยน พ้าย ต้าย โก๋ว หฒั่ง ทิน-ฮู่ง เญย เปย๊า วั้ว เต๋ย แปง มี่ง วั้ว หฮวีง . น้าย เต๋ย แปง เหฮนง เจี๊ยน ตัง , นั้น เจี๊ยน โต์ว-ป๊า , ต้อ เจี๊ยน หวัวะ กิ่น มี่ง .
43018004	เย​ซู ฮิ้ว ตุ๊ นิ่น กั้น อ๋อย หฒุ ปวั้ง เญย หญู่งๆ สี่ ฯฒฯ ธ้วด ต้าย หน่าย ก๋า นิ่น บัว , “ เม่ย บัว ต้าย ล์อ หาย เต้า ? ”
43018005	นิ่น บัว เตา , “ เยีย บัว ล์อ นา​ซา​เล้ด มู้ง เญย เย​ซู . ”
43018006	เย​ซู ก๊อง , “ ต้ง เยีย อ๊ะ . ” หม่าย เย​ซู วั้ว เต้า ยู​ดาด หย่า เหธา นิ่น บัว โซ้ว เจี๊ยน วั้ว . เย​ซู เยี้ยด ก๊อง , “ ต้ง เยีย อ๊ะ , ” ฯฒฯ แฮะ นิ่น บัว หลาด หฑาด บัม ฆะฮ้า แหมง มี่ง .
43018007	เย​ซู แอ๋ง หน่าย หฑุ่น , “ เม่ย บัว ต้าย ล์อ หาย เต้า ? ” นิ่น บัว เตา , “ เยีย บัว ล์อ นา​ซา​เล้ด มู้ง เญย เย​ซู . ”
43018008	เย​ซู แอ๋ง เตา , “ เยีย ฒู้ง บั๋ว หฑุ่น เม่ย บัว , เซ ต้ง เยีย อ๊ะ . ฮนั้ง หน่าย , เม่ย บัว ล์อ เยีย นอ , อ๋อย หฒุ ปู๋ง กัน เยีย น้าย เต๋ย เมี่ยน มี่ง ฆอย . ”
43018009	เย​ซู ฮนั้ง น้าย นอ ก๊อง เหว่ย ปุน ฒิ่น ด่าง เหธา นิ่น เญย เตีย ก๊อง วั้ว เต๋ย หว่า ธ้วด ต้าย ต๋อย เหฑ่ง . วั้ว หฒั่น นิ่น ก๊อง , “ อา เตีย อ้า ! เม่ย ปุน เยีย น้าย เต๋ย เมี่ยน , เยีย ไม้ ปุน เหยียด เต้า ล่าย หฒิด . ”
43018010	ซี​โมน ปี​เต ปุ๋ย เจี๊ยน ฒูง หฑุ ฯฒฯ แปง ธ้วด ต้าย ฮงะ ต้ม ไซ เมี่ยน เญย โน่ว , ไพ หฒุ โน่ว เญย บย่าว ปูง มน่อม ดุ๊ด มี่ง . วั้ว เต้า โน่ว เญย บั๋ว เห่ว มัน​คัด .
43018011	เย​ซู บั๋ว ปี​เต , “ เฒาะ หฑุ ด๊าว ทับ เจี๊ยน ไพ้ ม่าะ ! เยีย ไม้ เฒ์ย อ๋อย หฒุ ฮบ เยีย เญย เตีย ปุน เยีย วั้ว นอม ฒ้าน ไฟ ? ”
43018012	วั้ว เต๋ย โล​มา แปง เหธา ต้ม แปง-เปย๊ย เหธา โก๋ว หฒั่ง ทิน-ฮู่ง เญย เปย๊า เญย แปง ฯฒฯ เฒาะ เย​ซู โด้ เจี๊ยน
43018013	ต้อ นิ่น มี่ง เถา อัน​น้าด เญย หฑะเฮมียน ด่าง . อัน​น้าด โหฒว คา​ยา​ฟ้าด เญย อง-ตา . วั้ว หฮญัง คา​ยา​ฟ้าด โหฒว ต้ม ไซ เมี่ยน .
43018014	ต้ง น้าย เต้า คา​ยา​ฟ้าด ฒิ่น ด่าง ก๊อง บั๋ว โหฒว โฮล เญย ยิว​ไท เมี่ยน , “ ปุน เหยียด เต้า ไต่ ตี๊ เหยียด ฝีง เมี่ยน เก้า หลง . ”
43018015	ซี​โมน ปี​เต เหธา กั้น เต้า ไซ-ก๋อ กัน เจี๊ยน เย​ซู มี่ง . น้าย เต้า ไซ-ก๋อ เซ ต้ม ไซ เมี่ยน หฒัวะ เญย , นิ่น หธีง ต้าย ตุ๊ เหธา เย​ซู เปียะ ต้ม ไซ เมี่ยน เญย เปย๊า เญย หลาด กะญั์ว .
43018016	มป่า ปี​เต โซ้ว กะเหญี่ย แหมง หลาด แก้ง . ต้ง ต้ม ไซ เมี่ยน หฒัวะ วั้ว เต้า ไซ-ก๋อ ฯฒฯ ธ้วด มี่ง เถง ฒั้ว หลาด แก้ง วั้ว เต้า มเซียะ โปว โท้ ปุน ปี​เต เหธา เจี๊ยน เปียะ . วั้ว เต้า ไซ-ก๋อ ฯฒฯ ต้อ ปี​เต เปียะ .
43018017	ฒั้ว หลาด แก้ง วั้ว เต้า มเซียะ โปว ก๊อง บั๋ว ปี​เต , “ เม่ย โหฒว เต้า วั้ว เต้า เมี่ยน เญย ไซ-ก๋อ ไม้ เฒ์ย ? ” ปี​เต เตา , “ เยีย ไม้ เฒ์ย เหลาะ . ”
43018018	โปว บัว เหธา โก๋ว หฒั่ง ทิน-ฮู่ง เญย เปย๊า วั้ว เต๋ย แปง เฒาะ ถาน ปั๊ว โต์ว ต้าย โซ้ว เจี๊ยน วั้ว หฑาว โต์ว เหว่ย หฒุ จวั๊ง ไห่ . ปี​เต หย่า เหธา นิ่น บัว โซ้ว เจี๊ยน วั้ว หฑาว โต์ว .
43018019	ต้ม ไซ เมี่ยน ฒ่า หน่าย เย​ซู เถา นิ่น เญย ไซ-ก๋อ เหธา นิ่น หฌาว เญย เล์ย .
43018020	เย​ซู เตา , “ เยีย หาย หฒั่น ก๊อง หว่า , เยีย ตอง เจี๊ยน หม่าน เมี่ยน ก๊อง . เยีย หาย หฒั่น หฌาว , เยีย หฒั่นๆ เยียม หวุ่ย ต้อง ไฟ หฒั่ง ทิน-ฮู่ง เญย เปย๊า , ต้ง ยิว​ไท เมี่ยน กั๊บ ฒุ้น เญย ต๋อง หฌาว . เยีย ไม้ ปี๋ง เจี๊ยน ก๊อง หาย หญู่ง .
43018021	เม่ย เหว่ย หาย ติ่ว หน่าย เยีย ? อ๋อย หฒุ หน่าย ไฮ์ เยีย ก๊อง เจี๋ย วั้ว เต๋ย เมี่ยน . เยีย ก๊อง หาย หญู่ง นิ่น บัว ฮิ้ว เญย . ”
43018022	เย​ซู ฮนั้ง น้าย นอ ก๊อง เซ้ด , ม่าย เต้า แปง โซ้ว กะเฮลน ฯฒฯ ไบ๋ นิ่น หย่า ก๊อง , “ เม่ย ฮนั้ง หน่าย เตา ต้ม ไซ เมี่ยน ? ”
43018023	เย​ซู เตา นิ่น , “ สี ก๊อง เยีย ก๊อง ต่อง หาย หญู่ง , เม่ย กุ๊น บั๋ว เยียม น้าย เญย เมี่ยน เยีย ต่อง หาย หญู่ง . มป่า สี ก๊อง เยีย ก๊อง ตุ๊ หอบ นอ , เม่ย ไบ๋ เยีย โหฒว หาย หญู่ง ? ”
43018024	อัน​น้าด แอ๋ง ฝูง นิ่น มี่ง คา​ยา​ฟ้าด ต้ม ไซ เมี่ยน วั้ว . นิ่น บัว หธ่อ โด้ เจี๊ยน นิ่น .
43018025	ซี​โมน ปี​เต หธ่อ โซ้ว เจี๊ยน วั้ว หฑาว โต์ว . เยียม วั้ว หฑาว โต์ว เญย เมี่ยน หน่าย นิ่น , “ เม่ย หย่า โหฒว วั้ว ล่าน เมี่ยน เญย ไซ-ก๋อ ซ่าะ ? ” มป่า ปี​เต ไม้ เหญี่ยม . นิ่น ก๊อง , “ เยีย ไม้ เฒ์ย เหลาะ . ”
43018026	ม่าย ต้ม ไซ เมี่ยน เญย เหยียด เต้า โน่ว , ต้ง ปี​เต ไพ หฒุ มน่อม ดุ๊ด วั้ว เต้า โน่ว เญย เธียน-เธะ , ฯฒฯ ก๊อง , “ เยีย ปวัด เม่ย เหธา วั้ว ล่าน เมี่ยน เยียม วั้ว หฮวีง ไม้ เฒ์ย ? ”
43018027	ปี​เต แอ๋ง ก๊อง , “ เยีย เก้ง ! ไม้ เฒ์ย . ” วั้ว หฒั่น ไจ ฯฒฯ หฆาย .
43018028	ตะเหญ่ย ดอม เฑี้ยว เญย , โหฒว โฮล เญย ยิว​ไท เมี่ยน ต้อ เย​ซู ธ้วด คา​ยา​ฟ้าด เญย เปย๊า แอ๋ง ฝูง มี่ง โล​มา หฒูง เญย ติ่น . วั้ว เต๋ย ยิว​ไท เมี่ยน เหฑีย ไฮ่ ม่าย หวุย ฯฒฯ ไม้ เปียะ ติ่น กะญั์ว , เหว่ย ปุน นิ่น บัว ไฮ่ ตุ๊ หญั่น เสีย แหม่ง ฒิบ เญย หฮนาง .
43018029	เหว่ย น้าย , ปี​ล้าด ธ้วด กะเหญี่ย ต้าย หน่าย นิ่น บัว , “ เม่ย บัว ต้อ หาย หญู่ง สี่ ต้าย โก๋ น้าย ล่าน เมี่ยน ? ”
43018030	นิ่น บัว เตา , “ สี ก๊อง นิ่น ไม้ โหฒว หว่าย สี่ , เยีย บัว ไม้ ต้อ นิ่น ต้าย น้าย จิว ปุน เม่ย . ”
43018031	ปี​ล้าด ก๊อง บั๋ว นิ่น บัว , “ วั้ว หญู่ง , เม่ย บัว เอย เม่ย บัว กั้น เญย เล์ย ต้อ นิ่น มี่ง เซี้ยม ม่าะ ! ” นิ่น บัว เตา , “ เยีย บัว ไม้ ม่าย ฮู่ง หลี่ง ตี่ง ไต๋ เมี่ยน . ”
43018032	น้าย เต๋ย สี่ ธ้วด เหว่ย ปุน ฒิ่น ด่าง เย​ซู ก๊อง นิ่น อ๋อย หฒุ ฮนั้ง หาย นอ ไต่ วั้ว เต๋ย หว่า ธ้วด ต้าย ต๋อย-ติ่ว .
43018033	ปี​ล้าด ฯฒฯ เปียะ กะญั์ว ติ่น มี่ง หย่า เห่ว เย​ซู ต้าย ฯฒฯ หน่าย นิ่น , “ เม่ย หฒะเก้ง โหฒว ยิว​ไท เมี่ยน เญย ฮู่ง ไฟ ? ”
43018034	เย​ซู เตา , “ เม่ย หน่าย เญย หว่า เซ เม่ย กั้น ฮนั้ม ธ้วด ต้าย ไฟ ม่าย เมี่ยน ก๊อง เยีย เญย เจ๊า-โหล่ว บั๋ว เม่ย ? ”
43018035	ปี​ล้าด เตา , “ เม่ย หล่าย เยีย โหฒว ยิว​ไท เมี่ยน ? เซ ต้ง เม่ย กั้น วั้ว ฝีง เมี่ยน เหธา ไซ เมี่ยน เปย๊ย เฒาะ เม่ย จิว ปุน เยีย นีอา . วั้ว หญู่ง เม่ย โหฒว ต่อง หาย หญู่ง ? ”
43018036	เย​ซู เตา , “ เยีย กุ๊น เญย กั๊วะ ไม้ เกวย น้าย ป้าม เกน . สี ก๊อง เยีย เญย กั๊วะ เกวย น้าย ป้าม เกน , เยีย เญย เมี่ยน ฒู้ง อ๋อย เบ๊าะ จ๋า , ไม้ ปุน หฒุ จิว ปุน ยิว​ไท เมี่ยน . มป่า เยีย กุ๊น เญย กั๊วะ ไม้ เฒ์ย เยียม น้าย . ”
43018037	ปี​ล้าด ฯฒฯ หน่าย เย​ซู , “ วั้ว หญู่ง , เม่ย หฒะเก้ง โหฒว ฮู่ง ? ” เย​ซู เตา , “ เม่ย กั้น ก๊อง เยีย โหฒว ฮู่ง . เยีย ธ้วด เสย เยียม น้าย ป้าม เกน เซ เหว่ย เฒียน เล์ย โหฒว ฒอง-เหฒง . หาย เต้า เกวย เฒียน เล์ย ฯฒฯ หมวัง เยีย เญย หว่า . ”
43018038	ปี​ล้าด แอ๋ง หน่าย , “ เฒียน เล์ย เซ หาย หญู่ง ? ” ปี​ล้าด ก๊อง ลิ์ว น้าย เต๋ย หว่า ฯฒฯ ธ้วด กะเหญี่ย บั๋ว โหฒว โฮล เญย ยิว​ไท เมี่ยน , “ เยีย ฒ่า ไม้ ธ้วด นิ่น ม่าย หาย หญู่ง ฒุ์ย .
43018039	มป่า เอย เม่ย บัว เญย เล์ย-ฝีง , เม่ย บัว เจี๋ย เสีย แหม่ง ฒิบ เญย เฒี่ยง โห่ , เยีย อ๋อย หฒุ ปู๋ง เต้า หฒุ หววน โล่ เญย เมี่ยน ปุน เม่ย บัว . เม่ย บัว อ๋อย เยีย ปู๋ง ยิว​ไท เมี่ยน เญย ฮู่ง ไฟ ? ”
43018040	หฒวัง เมี่ยน แอ๋ง เหน่าๆ เญย ก๊อง , “ ไม้ ตู๋ง ปู๋ง น้าย เต้า . ปู๋ง บา​ลับ​บัด ฮนั้ง . ” บา​ลับ​บัด เซ โหฒว หฒะ แปง .
43019001	ปี​ล้าด ฯฒฯ ต้อ เย​ซู มี่ง ปุน แปง หล่ง ปย๊า-ปิน เบ๊าะ .
43019002	น้าย เต๋ย แปง หล่ง ฌิ้ม ธิ นอม ฮู่ง นี้ง เถง นิ่น ด๋ง เจี๊ยน , แอ๋ง เฒาะ เต๋ย ลุย-ด๊าว-หลัวะ เถง นิ่น ฒุ เจี๊ยน .
43019003	แอ๋ง มี่ง ฟัด เญย ก๊อง , “ ยิว​ไท เมี่ยน เญย ฮู่ง อ้า ! เฒี่ยง ตุ๊ หม่าน ฝุย อ๊ะ . ” หย่า ไบ๋ นิ่น เญย เฮมียน .
43019004	ปี​ล้าด แอ๋ง ธ้วด มี่ง บั๋ว โหฒว โฮล วั้ว เต๋ย ยิว​ไท เมี่ยน , “ หมั่ง ก๋า , เยีย ต้อ นิ่น ธ้วด ต้าย เถา เม่ย บัว น้าย ปุน เม่ย บัว ฮิ้ว ตุ๊ เยีย ฒ่า ไม้ ธ้วด นิ่น ม่าย หาย หญู่ง ฒุ์ย . ”
43019005	เย​ซู ฯฒฯ ธ้วด ต้าย หย่า ด๋ง เจี๊ยน หล่ง ฌิ้ม ธิ ต้าย เญย ฮู่ง นี้ง , ฒุ เจี๊ยน ลุย-ด๊าว-หลัวะ . ปี​ล้าด ก๊อง , “ หน่าย ! ต้ง น้าย ล่าน เมี่ยน อ๊ะ . ”
43019006	ไซ เมี่ยน เปย๊ย เหธา โก๋ว หฒั่ง ทิน-ฮู่ง เญย เปย๊า เญย แปง เยี้ยด ปวัด ฯฒฯ คี่ ขูง ค้าด เญย ก๊อง , “ ต้อ นิ่น มี่ง ตีง เหฒียบ หฑั่ง จ๋า ! ต้อ นิ่น มี่ง ตีง เหฒียบ หฑั่ง จ๋า ม่าะ ! ” ปี​ล้าด ก๊อง บั๋ว นิ่น บัว , “ วั้ว หญู่ง เม่ย บัว กุ๊น ต้อ นิ่น มี่ง ตีง เหฒียบ หฑั่ง จ๋า อ๊ะ . เยีย ฒ่า ไม้ ธ้วด นิ่น ม่าย หาย หญู่ง ฒุ์ย . ”
43019007	ยิว​ไท เมี่ยน เตา , “ เยีย บัว ม่าย ติ้ว หลี่ง . เอย น้าย ติ้ว หลี่ง นิ่น อ๋อย หฒุ ไต่ , เหว่ย หฒุ นิ่น เธง นิ่น กั้น โหฒว ทิน-ฮู่ง เญย ตอน . ”
43019008	ปี​ล้าด ไฮ์ น้าย โจ๋ว หว่า นิ่น เก้า ฟัด กั้ม เหฑีย
43019009	ฯฒฯ แอ๋ง เปียะ ติ่น กะญั์ว หน่าย เย​ซู , “ เม่ย เยียม หาย ต้าย ? ” มป่า เย​ซู ไม้ เตา .
43019010	ปี​ล้าด ฯฒฯ ก๊อง , “ เม่ย ไม้ เหธา เยีย ก๊อง หว่า ไฟ ? เม่ย ไม้ ฮิ้ว ตุ๊ เยีย ม่าย หลี่ง ปู๋ง เม่ย , หย่า ม่าย หลี่ง เฒาะ เม่ย ตีง เหฒียบ หฑั่ง จ๋า ? ”
43019011	เย​ซู เตา , “ เม่ย ม่าย หลี่ง ตุ๋น เยีย เญย สี่ เซ เหว่ย ทิน-ฮู่ง ปุน เม่ย ฮนั้ง . เหว่ย น้าย , เฒาะ เยีย จิว ปุน เม่ย วั้ว เต้า , ฒุ์ย เก้า โฮล เจี๋ย เม่ย เญย . ”
43019012	เยียม หน่าย ต้าย ปี​ล้าด เหยียด เฒย ล์อ ฉัง ปู๋ง เย​ซู มป่า ยิว​ไท เมี่ยน เหน่า เจี๊ยน ก๊อง , “ สี ก๊อง เม่ย ปู๋ง น้าย ล่าน เมี่ยน เม่ย ไม้ เฒ์ย โล​มา ฮู่ง , ซี​ซา , เญย ก๋อ-โย์ว . หาย เต้า เธง นิ่น กั้น โหฒว ฮู่ง , วั้ว เต้า โหฒว ซี​ซา เญย วิน-วั้ง . ”
43019013	ปี​ล้าด ไฮ์ ลิ์ว น้าย เต๋ย หว่า ฯฒฯ ต้อ เย​ซู ธ้วด มี่ง หย่า เฒว์ย เจี๊ยน นิ่น เซี้ยม ฒุ์ย เญย เหว่ย . วั้ว นอม ต๋อง เญย บั๋ว เห่ว “ หละเปย๊ย-ติ่ม . ” ฮิบ​ลู หว่า เห่ว “ กับ​บา​ทา . ”
43019014	วั้ว นอม ฮนอย เซ ต้ง เบ่น เจี๋ย เสีย แหม่ง ฒิบ เญย ฮนอย . ลู่ง อ๊า ลั่ม เต๋ย อ๋าน อ๊ะ . ปี​ล้าด ก๊อง บั๋ว หฒวัง เมี่ยน , “ หมั่ง ม่าะ ! น้าย เซ เม่ย บัว เญย ฮู่ง . ”
43019015	วั้ว เต๋ย เมี่ยน เหน่า เจี๊ยน ก๊อง , “ ไต๋ นิ่น กวั่ง อ๊ะ . ไต๋ นิ่น กวั่ง อ๊ะ . ต้อ นิ่น มี่ง ตีง เจี๊ยน เหฒียบ หฑั่ง จ๋า ม่าะ ! ” ปี​ล้าด หน่าย , “ เม่ย อ๋อย เยีย ต้อ เม่ย บัว เญย ฮู่ง มี่ง ตีง เหฒียบ หฑั่ง จ๋า ? ” ไซ เมี่ยน เปย๊ย ก๊อง , “ เยีย บัว ม่าย ดุ เต้า ฮู่ง ฮนั้ง , เซ โล​มา ฮู่ง . ”
43019016	ก๊อง เกา , ปี​ล้าด ฯฒฯ เฒาะ เย​ซู จิว ปุน นิ่น บัว ต้อ มี่ง ตีง เหฒียบ หฑั่ง จ๋า หมี่ อ๊ะ .
43019017	นิ่น บัว ฯฒฯ ต้อ เย​ซู มี่ง , ปุน นิ่น ดาม เจี๊ยน นิ่น กั้น เญย เหฒียบ หฑั่ง จ๋า ธ้วด มี่ง เถา นอม ต๋อง , บั๋ว เห่ว มฆ้อง-เคาะ ต๋อง . ฮิบ​ลู หว่า เห่ว โกน​โก​ทา .
43019018	เถา วั้ว นิ่น บัว ฯฒฯ เฒาะ เย​ซู ตีง เจี๊ยน เหฒียบ หฑั่ง จ๋า . แอ๋ง ม่าย อี เต้า เมี่ยน หฒุ ตีง เยียม วั้ว , เหยียด เต้า เยียม ปูง . เย​ซู เยียม บุด๋ง .
43019019	ปี​ล้าด หย่า เฟี้ย ป้าย ปุน เมี่ยน แน้ด เจี๊ยน เหฒียบ หฑั่ง จ๋า . ป้าย ก๊อง , “ นา​ซา​เล้ด มู้ง เญย เย​ซู , ยิว​ไท เมี่ยน เญย ฮู่ง . ”
43019020	ยิว​ไท เมี่ยน ธั้ม เญย โตะ วั้ว นอม ป้าย เญย หว่า , เหว่ย หฒุ เย​ซู หฒุ ตีง วั้ว นอม ต๋อง เล่ย เย​ลู​ซา​เลม ฒี่ง ไม้ โก . ป้าย หย่า เฟี้ย เจี๊ยน ปัว หญู่ง หว่า . ม่าย ฮิบ​ลู หว่า , ลา​ติน หว่า , เหธา กีก หว่า .
43019021	ไซ เมี่ยน เปย๊ย โท้ ปี​ล้าด , “ ไม้ ตู๋ง เฟี้ย ‘ ยิว​ไท เมี่ยน เญย ฮู่ง . ’ อ๋อย หฒุ เฟี้ย , ‘ น้าย เต้า ก๊อง , เยีย โหฒว ยิว​ไท เมี่ยน เญย ฮู่ง . ’ ”
43019022	ปี​ล้าด เตา , “ เยีย ฮนั้ง หาย นอ เฟี้ย , ธิ่น นิ่น ฮนั้ง วั้ว นอ อ๊ะ . ”
43019023	แปง เฒาะ เย​ซู ตีง เหฒียบ หฑั่ง จ๋า ลิ์ว , นิ่น บัว เฒาะ นิ่น เญย ลุย-โหว ปุน ฆอย โหฒว เปยย โก๊ว , เหยียด เต้า ตุ๊ โก๊ว . แอ๋ง ม่าย กะญั์ว วั้ว เหยี่ยม ลุย , เซ ดั๊ด ต้าย เป๋น เหยียด เต๋ย , ไม้ ม่าย ลุ่น เญย งุด .
43019024	วั้ว เต๋ย แปง , ล่าน บั๋ว ล่าน , “ น้าย เต๋ย ลุย , บัว ไม้ เป๊ด อ๊ะ เอาะ ? โด๊ว หมั่ง ก๋า , หาย เต้า ตุ๊ . ” น้าย เต๋ย สี่ ธ้วด ต้าย เหว่ย ปุน ต๋อย-ติ่ว เหฑ่ง กีง-โซว เญย หว่า . กีง-โซว ก๊อง , “ นิ่น บัว เฒาะ เยีย เญย ลุย-โหว ปุน ฆอย , หย่า เฒาะ เยีย เญย ลุย โด๊ว หมั่ง หาย เต้า ตุ๊ . ”
43019025	โซ้ว เจี๊ยน เย​ซู เญย เหฒียบ หฑั่ง จ๋า กะเฮลน ม่าย เย​ซู เญย มา , เหธา นิ่น เญย เฑี์ย-หม่า , แอ๋ง ม่าย เค​โล​ปั๊ด เญย เอ๊า , มา​ลี​ยา , เหธา มัก​ดา​ลา มู้ง เญย มา​ลี​ยา .
43019026	เย​ซู ปวัด นิ่น เญย มา หย่า ปวัด นิ่น ฮนั้ม วั้ว เต้า ไซ-ก๋อ , อี เต้า โซ้ว นิด เจี๊ยน วั้ว , นิ่น ก๊อง บั๋ว นิ่น เญย มา , “ อา มา อ่า , หน่าย เต้า เซ เม่ย เญย ตอน . ”
43019027	นิ่น หย่า ก๊อง บั๋ว วั้ว เต้า ไซ-ก๋อ , “ น้าย เต้า เซ เม่ย เญย มา โอ่ . ” เยียม หน่าย ต้าย , วั้ว เต้า ไซ-ก๋อ ฯฒฯ ต้อ เย​ซู เญย มา มี่ง เหธา นิ่น จวั่ง เปย๊า เยียม .
43019028	โฮ์ ต้าย , เย​ซู ฮิ้ว ตุ๊ หญู่งๆ โหฒว เหฒียง อ๊ะ . เหว่ย อ๋อย ปุน กีง-โซว เญย หว่า ธ้วด ต้าย ต๋อย เหฑ่ง , เย​ซู ฯฒฯ ก๊อง , “ เยีย จาง ฆ้าด ไห่ . ”
43019029	ม่าย นอม แป้ง ฒ่าง ปวั๊ง อะหงุ่น ติ๊ว-ซุย ตน เจี๊ยน วั้ว เดา . แปง ฯฒฯ เฒาะ ไล-เหฑย-ซ้อด เหฒียม อะหงุ่น ติ๊ว-ซุย ต้าย , แอ๋ง หล่ง หุ​โสบ ปย๊า ป๊ะ เจี๊ยน ธุ้น ฝาว เถา เย​ซู เญย ฑุ่ย .
43019030	เย​ซู ฮบ ลิ์ว อะหงุ่น ติ๊ว-ซุย นิ่น ก๊อง , “ ฑ่อย ฒุ่น อ๊ะโล่ะ ! ” ก๊อง เซ้ด , เย​ซู เญย มฆ้อง ฮน้าย เหฌี่ย ฯฒฯ ตั๋ง เฉีย หมี่ อ๊ะ .
43019031	วั้ว ฮนอย เซ เบ่น เจี๋ย ตี้ง กง ฮนอย เญย ฮนอย . โหฒว โฮล เญย ยิว​ไท เมี่ยน ฯฒฯ โท้ ปี​ล้าด ปุน แปง เบ๊าะ ตีง เจี๊ยน เหฒียบ หฑั่ง จ๋า วั้ว เต๋ย เมี่ยน เญย เหฒา เน้า , เฒาะ นิ่น บัว เญย เซย เหฌี่ย . ไม้ อ๋อย เลี่ยว เซย เยียม เหฒียบ หฑั่ง จ๋า , เหว่ย หฒุ ตะเหญ่ย ฮนอย เซ เหยียด นอม หล่ง เจี๊ยน เญย ตี้ง กง ฮนอย .
43019032	แปง ฯฒฯ มี่ง เบ๊าะ เหธา เย​ซู หฒุ ตีง วั้ว เต๋ย เมี่ยน เญย เหฒา เน้า . เบ๊าะ ลิ์ว ตะเยี้ยด เต้า , แอ๋ง มี่ง เบ๊าะ ตะเหญ่ย เต้า เญย เหฒา เน้า .
43019033	เถา เย​ซู วั้ว , ปวัด นิ่น ตั๋ง เฉีย หมี่ อ๊ะ , ฯฒฯ ไม้ เบ๊าะ นิ่น เญย เหฒา เน้า อ๊ะ .
43019034	มป่า ม่าย เต้า แปง หล่ง ธัง ฑบ เย​ซู เญย หละญ้าบ . เลี่ยม เฒ่ย ม่าย ฑย้าม เหธา ววม เหลี่ยว ธ้วด ต้าย .
43019035	ปวัด น้าย เต๋ย สี่ ธ้วด ลิ์ว วั้ว ล่าน เมี่ยน หย่า โหฒว ฒอง-เหฒง . นิ่น เญย หว่า หย่า หฒะเก้ง เฒียน เญย . นิ่น กั้น หย่า ฮิ้ว ตุ๊ นิ่น ก๊อง ตุ๊ เฒียน เญย เหว่ย ปุน เม่ย บัว ไฮ่ เสียน .
43019036	นิ่น บัว ฮนั้ง น้าย นอ โหฒว เหว่ย ปุน กีง-โซว เญย หว่า ธ้วด ต้าย ต๋อย-ติ่ว . ม่าย โต่ว กีง-โซว ก๊อง , “ นิ่น เญย บู๊ง ไม้ หฒุ เน้า เหยียด ติ้ว . ” “ นิ่น บัว อ๋อย หมั่ง เจี๊ยน นิ่น บัว ฑบ วั้ว ล่าน เมี่ยน . ”
43019037	แอ๋ง ม่าย โต่ว กีง-โซว ก๊อง , “ นิ่น บัว อ๋อย หมั่ง เจี๊ยน นิ่น บัว ฑบ วั้ว ล่าน เมี่ยน . ”
43019038	น้าย เต๋ย สี่ ธ้วด ลิ์ว , อา​ลิ​มา​เทีย มู้ง เญย โย​เซ้บ โท้ ปี​ล้าด ปุน นิ่น เฒาะ เย​ซู เญย เซย ต้อ มี่ง . น้าย เต้า โย​เซ้บ โหฒว เย​ซู เญย ไซ-ก๋อ มป่า นิ่น ไม้ ตอง หฒวัง โหฒว เหว่ย หฒุ นิ่น กั้ม เหฑีย โหฒว โฮล เญย ยิว​ไท เมี่ยน . ปี​ล้าด ฆอย ฑุ่ย , โย​เซ้บ ฯฒฯ มี่ง เฒาะ เย​ซู เญย เซย ต้อ มี่ง หมี่ อ๊ะ .
43019039	แอ๋ง ม่าย ต้ง ฒิ่น ด่าง ลู่ง ม์วน หฒั่น ต้าย ล์อ เย​ซู วั้ว เต้า นี​โค​เด​มัด เหธา โย​เซ้บ มี่ง . นิ่น ต้อ เจี๊ยน มู​หย่อ เหธา อา​โล เดีย-ดาง , อี หญู่ง กั๊บ ต้าย เล่ย ไม้ โก ฟ่า เหฒียบ ฮม์ กี​โล เญย ต๋อง .
43019040	นิ่น บัว อี เต้า เฒาะ เย​ซู เญย เซย หย่า เอย ยิว​ไท เมี่ยน ปย๊บ จั๋น-ไต่ เญย เล์ย , เฒาะ ล่าม่า เดีย เหธา วั้ว เต๋ย เดีย-ดาง เปว เจี๊ยน เซย .
43019041	เย​ซู หฒุ ตีง เหฒียบ หฑั่ง จ๋า ไต่ วั้ว นอม ต๋อง ม่าย นอม หฮวีง . หฮวีง กะญั์ว ม่าย นอม เซียง-โฒ้ว , ไม้ แก้ง หฒัง เจี๋ย เหยียด เต้า จั๋น-ไต่ .
43019042	เหว่ย หฒุ วั้ว นอม ฮนอย เซ ยิว​ไท เมี่ยน เบ่น เจี๋ย ตี้ง กง ฮนอย เญย ฮนอย , น้าย นอม โฒ้ว หย่า นิด วั้ว ฟัด เญย , นิ่น บัว ฯฒฯ ต้อ เย​ซู เญย เซย มี่ง หฒัง วั้ว .
43020001	วั้ว นอม เล์ย-ป๋าย เญย ตะเยี้ยด ฮนอย เฑี้ยว เญย , ลู่ง ฒู้ง ไม้ แก้ง ฌัง , มัก​ดา​ลา มู้ง เญย มา​ลี​ยา มี่ง วั้ว โฒ้ว , ปวัด แบะ โฒ้ว-แก้ง วั้ว คว้าย หละเปย๊ย ทุย ฆอย หมี่ อ๊ะ .
43020002	มา​ลี​ยา ฯฒฯ ถิว มี่ง บั๋ว ซี​โมน ปี​เต เหธา เย​ซู ฮนั้ม วั้ว เต้า ไซ-ก๋อ , “ นิ่น บัว เฒาะ เฒี้ยว ธ้วด โฒ้ว หมี่ อ๊ะ . เยีย บัว หย่า ไม้ ฮิ้ว ตุ๊ นิ่น บัว ต้อ มี่ง อัน หาย . ”
43020003	ปี​เต เหธา วั้ว เต้า ไซ-ก๋อ ฯฒฯ มี่ง หมั่ง .
43020004	นิ่น บัว อี เต้า ถิว มี่ง มป่า วั้ว เต้า ไซ-ก๋อ ถิว เก้า เซี้ยบ , เถา โฒ้ว ด่าง .
43020005	นิ่น โด๊ะ เหฌี่ย เธี้ยบ หมั่ง กะญั์ว , ปวัด ล่าม่า เดีย เยียม วั้ว มป่า นิ่น ไม้ เปียะ .
43020006	ซี​โมน ปี​เต ฆะฮ้า เถา , แปง หฒะ เญย เปียะ โฒ้ว กะญั์ว . นิ่น ปวัด ล่าม่า เดีย อัน เจี๊ยน วั้ว ,
43020007	หย่า ปวัด เปว มฆ้อง วั้ว คว้าย เดีย หฌุ่น เจี๊ยน กั้น อัน นอม ต๋อง , ไม้ เหธา ล่าม่า เดีย อัน .
43020008	เถา ด่าง วั้ว เต้า ไซ-ก๋อ หย่า กัน เจี๊ยน เปียะ . นิ่น ปวัด ลิ์ว หย่า เสียน .
43020009	( นิ่น บัว หธ่อ ไม้ เม่ง แปะ กีง-โซว เฟี้ย เจี๊ยน เย​ซู อ๋อย หฒุ ไต่ มี่ง แอ๋ง นั่ง ต้าย วั้ว เต๋ย หว่า . )
43020010	นิ่น บัว อี เต้า ไซ-ก๋อ ฯฒฯ หฑวน นิ่น บัว เญย เปย๊า หมี่ อ๊ะ .
43020011	มป่า มา​ลี​ยา โซ้ว เจี๊ยน วั้ว โฒ้ว กะเฮลน เญี้ยม . เญี้ยม เจี๊ยน แอ๋ง โด๊ะ เหฌี่ย หมั่ง โฒ้ว กะญั์ว ,
43020012	ปวัด อี เต้า ฟิน-เมี่ยน ฒุ เจี๊ยน ลุย-แปะ เฒว์ย เจี๊ยน ฒิ่น ด่าง เย​ซู เญย เซย เยียม วั้ว นอม ต๋อง . ม่าย เต้า เฒว์ย มฆ้อง วั้ว ปูง , ม่าย เต้า เฒว์ย เหฒา วั้ว ปูง .
43020013	ฟิน-เมี่ยน หน่าย , “ ต่อ อ่า , เม่ย โหฒว หาย หญู่ง เญี้ยม ? ” นิ่น เตา , “ นิ่น บัว เฒาะ เยีย เญย เฒี้ยว มี่ง หมี่ อ๊ะ . ต้อ มี่ง อัน หาย เยีย หย่า ไม้ ฮิ้ว . ”
43020014	มา​ลี​ยา ก๊อง ลิ์ว น้าย เต๋ย หว่า นิ่น ฮวิน หฑวน ปวัด เย​ซู โซ้ว เจี๊ยน วั้ว เดา , มป่า เลี่ยม ไม้ ฮิ้ว ตุ๊ เซ เย​ซู .
43020015	เย​ซู หน่าย , “ ต่อ อ้า ! เม่ย โหฒว หาย หญู่ง เญี้ยม ? เม่ย ล์อ หาย เต้า ? ” มา​ลี​ยา หล่าย เย​ซู โหฒว โก๋ว หฮวีง เญย เมี่ยน ฯฒฯ ก๊อง , “ ก๋อ อ้า ! สี ก๊อง เม่ย ต้อ นิ่น มี่ง อัน หาย , โท้ บั๋ว เยีย ฮิ้ว โอ่ . เยีย ฯฒฯ มี่ง เฒาะ นิ่น ต้าย . ”
43020016	เย​ซู ก๊อง , “ มา​ลี​ยา อ่า . ” มา​ลี​ยา ฯฒฯ ฮวิน มี่ง หล่ง ฮิบ​ลู หว่า ก๊อง , “ ลับ​โบ​นี อ้า ! ” ( เอ๋ย เล์ย เซ “ ไซ-เตี๋ย อ้า . ” )
43020017	เย​ซู ก๊อง บั๋ว นิ่น , “ ไม้ ตู๋ง นั้น เยีย , เหว่ย หฒุ เยีย ไม้ แก้ง ฝาว หฒั่ง เตี๋ย วั้ว . เม่ย หฑวน มี่ง บั๋ว เยีย เญย ก๋อ-โย์ว เยีย อ๋อย ฝาว เยีย เญย เตีย วั้ว . เยีย เญย เตีย หย่า โหฒว เม่ย บัว เญย เตีย , นิ่น หย่า โหฒว เยีย เญย ทิน-ฮู่ง หย่า โหฒว เม่ย บัว เญย ทิน-ฮู่ง . ”
43020018	มัก​ดา​ลา มู้ง เญย มา​ลี​ยา ฯฒฯ มี่ง บั๋ว ไซ-ก๋อ บัว , “ เยีย ตุ๊ ปวัด ลิ์ว เฒี้ยว อ๊ะ . ” นิ่น แอ๋ง ก๊อง ต้ง เย​ซู บั๋ว นิ่น ก๊อง วั้ว เต๋ย หว่า ปุน ไซ-ก๋อ บัว หมวัง .
43020019	วั้ว ฮนอย , เซ วั้ว นอม เล์ย-ป๋าย เญย ตะเยี้ยด ฮนอย , เหฑียม-ย่าง เญย เฒี่ยง โห่ , ไซ-ก๋อ บัว กั๊บ ฒุ้น วั้ว ฉง เปย๊า ฟ้อ เจี๊ยน แก้ง , เหว่ย หฒุ นิ่น บัว กั้ม เหฑีย โหฒว โฮล วั้ว เต๋ย ยิว​ไท เมี่ยน . เย​ซู ต้าย โซ้ว เจี๊ยน นิ่น บัว เญย บุด๋ง บั๋ว นิ่น บัว , “ เม่ย บัว แป้ง ออน อ๊ะ โอ่ . ”
43020020	เย​ซู ฮนั้ง น้าย นอ ก๊อง ลิ์ว , นิ่น ปุน นิ่น เญย ปั์ว เหธา นิ่น เญย หละญ้าบ นิ่น บัว หมั่ง . ไซ-ก๋อ บัว ปวัด ลิ์ว เฒี้ยว , นิ่น บัว ฯฒฯ หฒะเก้ง ออน-เหลาะ ไห่ อ๊ะ .
43020021	เย​ซู แอ๋ง ก๊อง บั๋ว นิ่น บัว , “ เม่ย บัว แป้ง ออน อ๊ะ โอ่ . เยีย เญย เตีย ฮนั้ง หาย นอ พ้าย เยีย มี่ง , เยีย หย่า ฮนั้ง วั้ว นอ พ้าย เม่ย บัว มี่ง . ”
43020022	ก๊อง ลิ์ว , เย​ซู หูง เจี๊ยน นิ่น บัว ปย๊ม เฉีย หย่า ก๊อง , “ เม่ย บัว ฒิบ เจี๊ยน สีง ลี่ง ม่าะ !
43020023	สี ก๊อง เม่ย บัว กวั่ง หาย เต้า เญย ฒุ์ย , วั้ว เต้า เญย ฒุ์ย ฯฒฯ ตุ๊ กวั่ง ลิ์ว อ๊ะ . สี ก๊อง เม่ย บัว ไม้ กวั่ง หาย เต้า เญย ฒุ์ย , วั้ว เต้า เญย ฒุ์ย ฯฒฯ ไม้ ตุ๊ กวั่ง . ”
43020024	เหฒียบ เหญ่ย เต้า ไซ-ก๋อ ม่าย เต้า เห่ว โท​มัด , ต้ง เมี่ยน เห่ว ซูง-กู้งว์า วั้ว เต้า . เย​ซู ต้าย วั้ว หฒั่น , โท​มัด ไม้ เหธา นิ่น บัว เยียม .
43020025	วั้ว เต๋ย ไซ-ก๋อ ฯฒฯ บั๋ว นิ่น , “ เยีย บัว ตุ๊ ปวัด ลิ์ว เฒี้ยว อ๊ะ . ” โท​มัด เตา นิ่น บัว , “ สี ก๊อง เยีย ไม้ ตุ๊ ปวัด นิ่น เญย ปั์ว เญย ตีง-ฮั่น , เยีย เญย ปั์ว-โด๊ะ ไม้ ตุ๊ โธะ นิ่น เญย ตีง-ค้วด , เยีย เญย ปั์ว หย่า ไม้ ตุ๊ ฑุ์ย หละญ้าบ เญย ธัง-ค้วด , เยีย ฒู้ง ไม้ เสียน . ”
43020026	ฆะฮ้า เหยียด นอม เล์ย-ป๋าย , ไซ-ก๋อ บัว แอ๋ง กั๊บ ฒุ้น เยียม วั้ว นอม เปย๊า . โท​มัด หย่า เหธา นิ่น บัว เยียม . แก้ง หย่า ฟ้อ เจี๊ยน เญย . เย​ซู แอ๋ง ต้าย โซ้ว เจี๊ยน นิ่น บัว บุด๋ง หย่า ก๊อง , “ เม่ย บัว แป้ง ออน อ๊ะ โอ่ . ”
43020027	เย​ซู ฯฒฯ บั๋ว โท​มัด , “ หล่ง เม่ย เญย ปั์ว-โด๊ะ ฮลัว เยีย เญย ปั์ว หมั่ง ก๋า ! แอ๋ง ซูง เม่ย เญย ปั์ว ฑุ์ย เยีย เญย หละญ้าบ เญย ธัง-ค้วด ม่าะ ! ไม้ ตู๋ง ฮลู่ง ฮล้วด . กุ๊น เสียน อ๊ะ . ”
43020028	โท​มัด ก๊อง , “ เยีย เญย เฒี้ยว , เยีย เญย ทิน-ฮู่ง อ้า ! ”
43020029	เย​ซู ก๊อง บั๋ว นิ่น , “ เหว่ย หฒุ เม่ย ตุ๊ ปวัด ลิ์ว เยีย เม่ย หธีง ต้าย เสียน ? ไม้ ปวัด เจี๋ย เยีย มป่า เสียน เยีย วั้ว เต๋ย เก้ง ออน-เหลาะ ไห่ . ”
43020030	เย​ซู ตอง เจี๊ยน ไซ-ก๋อ บัว แอ๋ง โหฒว บัวะ ฮ่อง เญย จั๋ง-โห่ ธั้ม เญย , มป่า ไม้ ตุ๊ เฟี้ย เหฌี่ย น้าย ป๊วน โซว .
43020031	เฟี้ย เจี๊ยน น้าย เต๋ย เซ เหว่ย ปุน เม่ย บัว เสียน เย​ซู โหฒว กี​ตู่ หย่า โหฒว ทิน-ฮู่ง เญย ตอน . เหว่ย หฒุ เม่ย บัว เสียน นิ่น , เม่ย บัว ฯฒฯ ตุ๊ เหยียด ลิ์ว เญย แหม่ง .
43021001	น้าย เต๋ย สี่ ธ้วด ลิ์ว , เย​ซู เยียม ทิ​เบ​เลี้ยด ค้อย-ตอน เฮลน แอ๋ง หิ่น หฑุ่น ปุน นิ่น เญย ไซ-ก๋อ บัว ปวัด . เจ๊า-โหล่ว เซ ฮนั้ง น้าย .
43021002	ม่าย ซี​โมน ปี​เต เหธา โท​มัด , ต้ง เมี่ยน เห่ว ซูง-กู้งว์า วั้ว เต้า , ม่าย เยียม กา​ลิ​ลี แซ้ง , คา​นา ล์าง วั้ว เต้า นา​ทา​นา​เอน , เหธา เส​เบ​ดี เญย อี เต้า ตอน , แอ๋ง กั้น ม่าย อี เต้า ไซ-ก๋อ เหธา เจี๊ยน เยียม วั้ว .
43021003	ซี​โมน ปี​เต ก๊อง บั๋ว วั้ว เต๋ย , “ เยีย มี่ง ป์อง เบย์า . ” วั้ว เต๋ย ก๊อง , “ เยีย บัว เหธา เม่ย มี่ง โอ่ . ” นิ่น บัว ฯฒฯ เปียะ ฑั้ง มี่ง อ๊ะ . มป่า นิ่น บัว เฒี่ยง ม์วน ป์อง หย่า ป์อง ไม้ ตุ๊ หาย หญู่ง .
43021004	โหฒว เกา , ลู่ง เบี์ยวๆ ฌัง เญย เฒี่ยง โห่ , เย​ซู โซ้ว เจี๊ยน วั้ว ค้อย-เฮลน มป่า ไซ-ก๋อ บัว เฒียะ ไม้ ตุ๊ เซ เย​ซู .
43021005	เย​ซู ฯฒฯ หน่าย นิ่น บัว , “ ก๋อ-โย์ว อ่า , ตุ๊ เต๋ย เบย์า เญย ไฟ ? ” นิ่น บัว เตา , “ ไม้ ตุ๊ โอ่ . ”
43021006	เย​ซู บั๋ว นิ่น บัว , “ ป์อง มู์ง เหฌี่ย บย่าว แหมง ฑั้ง-เฮลน ฯฒฯ ตุ๊ เบย์า อ๊ะ . ” นิ่น บัว ฯฒฯ ป์อง มู์ง เหฌี่ย , ตุ๊ เบย์า ธั้ม ไห่ , เซียว ฒู้ง ไม้ ต์ง ฝาว ฑั้ง .
43021007	ต้ง เย​ซู ฮนั้ม วั้ว เต้า ไซ-ก๋อ ก๊อง บั๋ว ปี​เต . “ โอ๊ , หน่าย เฒี้ยว นีอา ! ” ซี​โมน ปี​เต เยี้ยด ไฮ์ ก๊อง เซ เฒี้ยว , นิ่น ฯฒฯ เฒาะ กะเหญี่ย วั้ว เหยี่ยม ลุย ปุ๋ย เจี๊ยน , ( เหว่ย หฒุ นิ่น ไจ๊ ฆอย ลุย หมี่ อ๊ะ ) ฯฒฯ ปิว เหฌี่ย ววม .
43021008	แอ๋ง ม่าย วั้ว เต๋ย ไซ-ก๋อ แฑง เจี๊ยน ฑั้ง ทอ เจี๊ยน ม่าย เบย์า ปวั๊ง เญย มู์ง ธ้วด ววม-เฮลน , เหว่ย หฒุ เล่ย วั้ว เบี๋ยน ไม้ หนั่ง โก . เหฑีย ม่าย ฮม์ เหฒียบ ฒั่ม เญย ต๋อง มเปย .
43021009	ธ้วด ฑั้ง ต้าย ฝาว เบี๋ยน ปวัด ม่าย กว๋า ถาน เญย โต์ว . ม่าย เบย์า ฒิ เจี๊ยน วั้ว หย่า ม่าย ฌั้ว .
43021010	เย​ซู บั๋ว นิ่น บัว , “ เฒาะ เต๋ย อะจัง เม่ย บัว ป์อง เญย เบย์า ต้าย โอ่ . ”
43021011	ปี​เต ฯฒฯ เปียะ ฑั้ง , ทอ มู์ง ฝาว เบี๋ยน ต้าย . ต้ม เบย์า ปวั๊ง มู์ง กะญั์ว , เหยียด ฒู้ง ม่าย เหยียด แป๊ะ ฮม์ เหฒียบ ฟาม เต้า . เบย์า ด่ง หน่าย ธั้ม มป่า มู์ง หย่า ไม้ ฮู้ .
43021012	เย​ซู บั๋ว ไซ-ก๋อ บัว , “ ต้าย หญั่น ลู่ง ดอม อ๊ะ . ” นิ่น บัว ไม้ ม่าย เหยียด เต้า ก๊าม หน่าย , “ เม่ย ต้ง หาย เต้า ? ” เหว่ย หฒุ นิ่น บัว ฮิ้ว ตุ๊ เซ ต้ง เฒี้ยว .
43021013	เย​ซู ฯฒฯ เฒาะ ฌั้ว ต้าย ปุน นิ่น บัว , หย่า ฟี่ ฮนั้ง เญย เฒาะ เบย์า ต้าย ปุน นิ่น บัว หญั่น .
43021014	น้าย หฑุ่น เซ ต้ง เย​ซู ไต่ มี่ง แอ๋ง นั่ง ต้าย หิ่น ธ้วด ปุน ไซ-ก๋อ บัว ปวัด เญย ตะฟาม หฑุ่น .
43021015	หญั่น ลิ์ว ลู่ง ดอม , เย​ซู ก๊อง บั๋ว ซี​โมน ปี​เต , “ โย​ฮัน เญย ตอน , ซี​โมน อ้า ! เม่ย หฒะเก้ง ฮนั้ม เยีย เก้า ธั้ม น้าย เต๋ย ไฟ ? ” ปี​เต เตา , “ เฒี้ยว อ้า ! เยีย ฮนั้ม เญย เหลาะ . เม่ย ฮิ้ว ตุ๊ เยีย ฮนั้ม เม่ย เญย . ” เย​ซู ก๊อง บั๋ว นิ่น , “ เม่ย ยู์ง เยีย เญย ปะกี ยู่ง ตอน โอ่ . ”
43021016	เย​ซู แอ๋ง หน่าย ตะเหญ่ย หฑุ่น , “ โย​ฮัน เญย ตอน , ซี​โมน , อ้า ! เม่ย หฒะเก้ง ฮนั้ม เยีย เญย ไฟ ? ” ซี​โมน เตา , “ เฒี้ยว อ้า ! ฮนั้ม เญย เหลาะ . เม่ย ฮิ้ว ตุ๊ เยีย ฮนั้ม เม่ย เญย . ” เย​ซู ก๊อง บั๋ว นิ่น , “ โก๋ว หลง เยีย เญย ปะกี ยู่ง โอ่ . ”
43021017	เย​ซู แอ๋ง หน่าย ตะฟาม หฑุ่น , “ โย​ฮัน เญย ตอน , ซี​โมน อ้า ! เม่ย ฮนั้ม เยีย เญย ไฟ ? ” เย​ซู หน่าย เถา ตะฟาม หฑุ่น , “ เม่ย ฮนั้ม เยีย เญย ไฟ ? ” ปี​เต ฯฒฯ ไฮ์ เฮญี้ยว มุน ไห่ . นิ่น ก๊อง , “ เฒี้ยว อ้า ! เม่ย ฮิ้ว ตุ๊ หม่าน สี่ . เม่ย ฮิ้ว ตุ๊ เยีย ฮนั้ม เม่ย เญย . ” เย​ซู บั๋ว นิ่น , “ โก๋ว หลง เยีย เญย ปะกี ยู่ง โอ่ .
43021018	เยีย ก๊อง เฒียน บั๋ว เม่ย , เม่ย หลุน วั้ว หฒั่น เม่ย กั้น ฒอง ซิน ไซ โหว-ฮลาง เซว่ย เอ๋ย เปียะ ธ้วด . เถา เม่ย โก๋ ต้าย , เม่ย อ๋อย หฒุ ซูง ปั์ว ปุน เมี่ยน เถง เม่ย ไซ โหว-ฮลาง ต้อ เม่ย มี่ง ต้ง เม่ย ไม้ อ๋อย มี่ง เญย ต๋อง . ”
43021019	เย​ซู ฮนั้ง หน่าย ก๊อง เหว่ย ปุน ธีง ปี​เต อ๋อย ฮนั้ง หาย นอ ไต่ ปุน เมี่ยน ท่าย ทิน-ฮู่ง . เย​ซู แอ๋ง ก๊อง บั๋ว ปี​เต , “ เม่ย กัน เยีย โอ่ . ”
43021020	ปี​เต ฮวิน หฑวน ปวัด เย​ซู ฮนั้ม วั้ว เต้า ไซ-ก๋อ กัน เจี๊ยน นิ่น บัว ต้าย . น้าย เต้า ไซ-ก๋อ เซ ต้ง นิ่น บัว หญั่น วั้ว ต๋น หฮนาง เญย เฒี่ยง โห่ เดง มี่ง ฟัด หน่าย เย​ซู , “ เฒี้ยว อ่า , อ๋อย หม่าย เม่ย วั้ว เต้า เซ หาย เต้า ? ”
43021021	ปี​เต ปวัด นิ่น ฯฒฯ หน่าย เย​ซู , “ เฒี้ยว อ้า ! น้าย เต้า นี ? อ๋อย ฮนั้ง หาย นอ ? ”
43021022	เย​ซู ก๊อง บั๋ว นิ่น , “ สี ก๊อง เยีย ปุน นิ่น เยียม เถา เยีย แอ๋ง ต้าย วั้ว หฒั่น , น้าย ม่าย หาย หญู่ง เกวน หฒุ เม่ย ? เม่ย กุ๊น กัน เยีย ม่าะ ! ”
43021023	เหว่ย น้าย ม่าย หว่า ซีง ปวั๊ง กัน เย​ซู เญย ก๋อ-หมั่ว , นิ่น บัว ฯฒฯ หล่าย น้าย เต้า ไซ-ก๋อ ไม้ ไต่ , มป่า เย​ซู ไม้ เฒ์ย ก๊อง นิ่น ไม้ ไต่ . นิ่น ก๊อง , “ สี ก๊อง เยีย ปุน นิ่น เยียม เถา เยีย ต้าย วั้ว หฒั่น , น้าย ม่าย หาย หญู่ง เกวน หฒุ เม่ย ? ”
43021024	น้าย เต้า ไซ-ก๋อ โหฒว ฒอง-เหฒง ก๊อง เถา น้าย เต๋ย สี่ . หย่า ต้ง น้าย เต้า ไซ-ก๋อ เฟี้ย เจี๊ยน น้าย เต๋ย สี่ . เยีย บัว หย่า ฮิ้ว ตุ๊ นิ่น โหฒว เญย ฒอง-เหฒง เซ เฒียน เญย .
43021025	เย​ซู โหฒว เญย สี่ หธ่อ ม่าย ธั้ม ไห่ . สี ก๊อง หญู่งๆ เฟี้ย ตุ๊ เหฑ่ง , เยีย ฮนั้ม ต้าย ป้าม เกน ฒู้ง ไม้ ม่าย ต๋อง ตั๊บ ตุ๊ เหฌี่ย น้าย เต๋ย โซว .
44001001	เฒียน อ๋อย เญย เท​โอ​ฟี​ลัด อ่า , เยีย เฟี้ย ตะเยี้ยด ป๊วน โซว ก๊อง เย​ซู โหฒว เญย กง เหธา หฌาว เญย หว่า เยียม นิ่น เจี์ย กอน โหฒว กง
44001002	เถา ทิน-ฮู่ง ต้อ นิ่น ฝาว ทิน-ต้อง . ไม้ แก้ง ฝาว ทิน-ต้อง วั้ว หฒั่น , นิ่น หล่ง สีง ลี่ง เญย ชะ พ้าย เหฒียง หว่า ปุน นิ่น กิ๊น ต้าย เญย กง-โฒ่ .
44001003	เย​ซู หฒุ ห่อย ลิ์ว แหม่ง , ฆะฮ้า เฝย เหฒียบ ฮนอย กะญั์ว นิ่น หิ่น ธ้วด ธั้ม-หฑุ่น ปุน นิ่น เญย กง-โฒ่ บัว ปวัด , หย่า โหฒว เหฒีย หญู่ง ปุน นิ่น บัว ฮิ้ว ตุ๊ ตี่ง นิ่น หฒะเก้ง เฒี่ยง เจี๊ยน . นิ่น หย่า เหธา นิ่น บัว ก๊อง เถา ทิน-ฮู่ง โหฒว เฒี้ยว กุ๊น เมี่ยน เญย เจ๊า-โหล่ว .
44001004	เย​ซู เหธา กง-โฒ่ บัว เยียม วั้ว หฒั่น , นิ่น หัด กง-โฒ่ บัว , “ ไม้ ตู๋ง ธ้วด เย​ลู​ซา​เลม ฒี่ง . ฒั้ว เจี๊ยน ฒิบ เยีย เญย เตีย แล์ง ปุน เญย ฒี่ง เหญ่ย , ต้ง เยีย บั๋ว เม่ย บัว วั้ว .
44001005	โย​ฮัน หล่ง ววม เถง เม่ย บัว เจี๋ย เล์ย มป่า ไม้ ม่าย บัวะ เหฒีย ฮนอย ทิน-ฮู่ง อ๋อย หล่ง สีง ลี่ง เถง เม่ย บัว เจี๋ย เล์ย . ”
44001006	กั๊บ ฒุ้น วั้ว หฒั่น , กง-โฒ่ บัว หน่าย ก๋า , “ เฒี้ยว อ้า ! อี้ หฒั่น เถา เฒี่ยง โห่ เม่ย อ๋อย เหลียบ อิ​สะ​ลา​เอน กั๊วะ เจี์ย ต้าย ฮนั้ง โล์ วั้ว นอ ไฟ ? ”
44001007	เย​ซู เตา นิ่น บัว , “ หฒั่ง เตี๋ย หล่ง นิ่น กั้น เญย หัด ม์า ตี่ง ต้าย เญย เฒี่ยง โห่ เหธา หญุด เฒ้ย หาย หฒั่น เถา ไม้ เฒ์ย เม่ย บัว อ๋อย หฒุ ฮิ้ว .
44001008	มป่า สีง ลี่ง เหฌี่ย ต้าย เยียม เม่ย บัว เญย ซิน วั้ว หฒั่น , เม่ย บัว ฯฒฯ ตุ๊ สีง ลี่ง เญย ชะ เยียม เย​ลู​ซา​เลม ฒี่ง , มี่ง ก๋อม ยู​เดีย เหธา สะ​มา​เลีย แซ้ง , แอ๋ง มี่ง จ่ม ลู่ง เดี๊ย เถง เยีย โหฒว ฒอง-เหฒง . ”
44001009	เย​ซู ก๊อง ลิ์ว น้าย เต๋ย หว่า , ตอง เจี๊ยน นิ่น บัว เญย เฮมียน ทิน-ฮู่ง ต้อ นิ่น ฝาว ลู่ง หมี่ อ๊ะ . กง-โฒ่ บัว หมั่ง เจี๊ยน นิ่น ฝาว วั้ว หฒั่น , ม่าย ต๊อ บ๋วน ต้าย ท้อง เจี๊ยน เย​ซู , นิ่น บัว เฒียง หน่าย ไม้ ปวัด หมี่ อ๊ะ .
44001010	กง-โฒ่ บัว หธ่อ เยียม วั้ว นุๆ เญย หมั่ง เจี๊ยน ลู่ง , เลี่ยม เฒ่ย ม่าย อี เต้า เมี่ยน ฒุ เจี๊ยน ลุย-แปะ โซ้ว เจี๊ยน นิ่น บัว เญย กะเฮลน ก๊อง ,
44001011	“ กา​ลิ​ลี เมี่ยน อ้า ! เม่ย บัว โหฒว หาย หญู่ง โซ้ว น้าย ชะ หมั่ง กู้ หงว่าย ลู่ง ? เล่ย ฆอย เม่ย บัว น้าย เต้า เย​ซู , ทิน-ฮู่ง ต้อ ฝาว ลู่ง หมี่ อ๊ะ . เม่ย บัว ปวัด นิ่น ฮนั้ง หาย นอ มี่ง , นิ่น แอ๋ง อ๋อย ฮนั้ง วั้ว นอ ต้าย . ”
44001012	กง-โฒ่ บัว เยียม กะลั้น บง หฑวน เย​ลู​ซา​เลม ฒี่ง , เซ เล่ย ไม้ โก เหยียด กี​โล เจ๊า .
44001013	เถา ฒี่ง นิ่น บัว ฝาว กู้ หงว่าย นิ่น บัว ตี้ง วั้ว ฑั่ง เปย๊า . ต้าย ฒุ้น วั้ว หฒั่น ม่าย ปี​เต , โย​ฮัน , ยา​กอบ , อัน​ดา​ลู , ฟี​ลิบ , โท​มัด , บา​โท​โล​มิว , มัด​ทาย , อัน​เฟ​อัด เญย ตอน , ยา​กอบ , ฮนั้ม กั๊วะ หฒั่ง วั้ว เต้า ซี​โมน , เหธา ยา​กอบ เญย ตอน , ยู​ดาด .
44001014	แอ๋ง ม่าย เต๋ย มเซียะ ตอน เหธา เย​ซู เญย มา , มา​ลี​ยา , เหธา เย​ซู เญย โย์ว บัว . นิ่น บัว ล่ม ฑ่อย เยียม วั้ว ต้ง เฮญี้ยว กู๊ เจี๊ยน เต๋า เก๋า .
44001015	วั้ว เต๋ย ฮนอย กั๊บ ฒุ้น เญย เมี่ยน เหฑีย ม่าย เล่ย ไม้ โก เหยียด แป๊ะ หญี่ เหฒียบ เต้า . ปี​เต เยียม หฒวัง ก๋อ-หมั่ว บุด๋ง โซ้ว เจี์ย ต้าย ก๊อง ,
44001016	“ หฒวัง ก๋อ-โย์ว อ่า , กีง-โซว เฟี้ย เจี๊ยน ฒิ่น ด่าง สีง ลี่ง หล่ง ดา​วิด ฮู่ง โต่ว ต้าย เญย หว่า ก๊อง เถา ยู​ดาด , ต้ง ต้อ เมี่ยน มี่ง เฒาะ เย​ซู วั้ว เต้า . น้าย เต๋ย สี่ หย่า ธ้วด ต้าย ต๋อย-ติ่ว เหฑ่ง .
44001017	ยู​ดาด โหฒว เหยียด เต้า บัว น้าย กวั้น เมี่ยน เญย เมี่ยน หย่า เหธา บัว จวั่ง น้าย หญู่ง กง โหฒว . ”
44001018	( น้าย เต้า ยู​ดาด หล่ง นิ่น โหฒว หว่าย สี่ ตุ๊ ต้าย เญย ญ่าน ม์าย ฑง เดา . นิ่น เยียม วั้ว ฑง เดา ดอบ , อ๊อบ หฒุ กะเซีย บ๋าย , จ้าง แป๊ด ธ้วด เหฑ่ง .
44001019	เย​ลู​ซา​เลม ฒี่ง เญย หฒวัง เมี่ยน ฮิ้ว ตุ๊ น้าย คัง สี่ ฯฒฯ เอย นิ่น บัว เญย หว่า ธ้วด วั้ว ฑง เดา เญย บั๋ว เห่ว “ อา​เคน​ดา​มา . ” เอ๋ย เล์ย เซ “ ม่าย ฑย้าม เญย เดา . ” )
44001020	ปี​เต แอ๋ง ก๊อง , “ สีง ฑูง โซว หย่า เฟี้ย เจี๊ยน ก๊อง , ‘ โท้ ปุน นิ่น เยียม เญย ต๋อง เป๋น เดา-ฮวาง , หย่า ไม้ ตู๋ง ปุน หาย เต้า เยียม วั้ว นอม ต๋อง . ’ ‘ ปุน ตะเหญ่ย เต้า หฑิบ นิ่น เญย กง . ’
44001021	ฮนั้ง น้าย อ๋อย หฒุ แอ๋ง กิ๊น เต้า เมี่ยน ต้าย เหธา บัว จวั่ง เจี๊ยน โหฒว เฒี้ยว เย​ซู นั่ง ต้าย เญย ฒอง-เหฒง . น้าย เต้า อ๋อย หฒุ โหฒว บัว เญย กวั้น เญย เมี่ยน , ต้ง กัน เฒี้ยว เย​ซู เปียะๆ ธ้วดๆ , เยียม โย​ฮัน เถง เจี๋ย ววม เญย เล์ย เถา เย​ซู เล่ย ฆอย บัว , ทิน-ฮู่ง ต้อ ฝาว ทิน-ต้อง . ” ฮนั้ง น้าย อ๋อย หฒุ แอ๋ง กิ๊น เต้า เมี่ยน ต้าย เหธา บัว จวั่ง เจี๊ยน โหฒว เฒี้ยว เย​ซู นั่ง ต้าย เญย ฒอง-เหฒง . น้าย เต้า อ๋อย หฒุ โหฒว บัว เญย กวั้น เญย เมี่ยน , ต้ง กัน เฒี้ยว เย​ซู เปียะๆ ธ้วดๆ , เยียม โย​ฮัน เถง เจี๋ย ววม เญย เล์ย เถา เย​ซู เล่ย ฆอย บัว , ทิน-ฮู่ง ต้อ ฝาว ทิน-ต้อง . ”
44001022	
44001023	นิ่น บัว ฯฒฯ กิ๊น ธ้วด อี เต้า เมี่ยน . ม่าย เต้า เห่ว โย​เซ้บ , ต้ง เมี่ยน เห่ว บา​ซับ​บาด , แอ๋ง ม่าย นอม บั๋ว เห่ว ยุ​สะ​ทัด . ม่าย เต้า เห่ว มัด​ที​อัด .
44001024	กิ๊น ลิ์ว , นิ่น บัว เต๋า เก๋า ก๊อง , “ เฒี้ยว อ้า ! เม่ย ฮิ้ว เหฑ่ง เต้าๆ เมี่ยน เญย เฮญี้ยว . โท้ ปุน เยีย บัว ฮิ้ว ตุ๊ น้าย เต๋ย อี เต้า หอบ หฒุ หล่ง หาย เต้า
44001025	โหฒว กง-โฒ่ ฟู-สู ตี๊ ยู​ดาด , ต้ง กวั่ง เจี๊ยน นิ่น เญย ป่วน กง-โฒ่ เญย กง มี่ง นิ่น หอบ หฒุ เยียม เญย ต๋อง วั้ว เต้า . ”
44001026	เต๋า เก๋า ลิ์ว นิ่น บัว ฯฒฯ ตี่ง แหม่ง หมั่ง , ด๊อด หฒุ มัด​ที​อัด , ฯฒฯ ทิม มัด​ที​อัด เปียะ กง-โฒ่ บัว เหฒียบ เยี้ยด เต้า .
44002001	เจี๋ย เพน​เท​ค้อด ฒิบ วั้ว ฮนอย เถา , นิ่น บัว เหยียด ฒู้ง กั๊บ ฒุ้น เยียม นอม ต๋อง .
44002002	เลี่ยม เฒ่ย เยียม ลู่ง ม่าย เฉีย บุย ฮนั้ง ป์อง ต้ม หฑยาว นอ , บุย ปวั๊ง นิ่น บัว เฒว์ย วั้ว นอม เปย๊า .
44002003	นิ่น บัว ปวัด หิ่น ธ้วด ต้าย ฮนั้ง โต์ว-เบียด นอ , หฑาน เหฌี่ย เถา นิ่น บัว เต้าๆ เมี่ยน .
44002004	โม์ว เต้า ตุ๊ สีง ลี่ง ปวั๊ง เฮญี้ยว ฯฒฯ เจี์ย กอน ก๊อง ธ้วด กั้น หญู่ง หว่า ต้าย , เอย สีง ลี่ง ต้อ นิ่น บัว ก๊อง .
44002005	วั้ว หฒั่น ม่าย ลู่ง เดี๊ย นอมๆ กั๊วะ , กัน หลง ทิน-ฮู่ง เญย ยิว​ไท เมี่ยน , ต้าย ฮิด เย​ลู​ซา​เลม ฒี่ง .
44002006	นิ่น บัว ไฮ์ น้าย เต๋ย เฉีย บุย , เมี่ยน ธั้ม ฯฒฯ กั๊บ ฒุ้น ต้าย . นิ่น บัว ฮนั้ม ไม้ เม่ง แปะ เหว่ย หฒุ เก๊าะ-เมี่ยน ไฮ์ วั้ว เต๋ย เมี่ยน ก๊อง เก๊าะ-เมี่ยน เญย ฮยาง-ปูง หว่า .
44002007	หฒวัง เมี่ยน ฮนั้ม ไม้ เม่ง แปะ หย่า บัวะ ฮ่อง ไห่ , ฯฒฯ หน่าย ก๋า , “ อ๊า , ก๊อง เจี๊ยน หว่า น้าย เต๋ย เหยียด ฒู้ง เมี่ยน ไม้ เฒ์ย กา​ลิ​ลี เมี่ยน ไฟ ?
44002008	นิ่น บัว ฮนั้ง หาย นอ ไฮ่ ก๊อง เยีย บัว เต้าๆ เมี่ยน เญย ฮยาง-ปูง หว่า นี ?
44002009	เยีย บัว เซ ปาน​เทีย เมี่ยน , มี​เดีย เมี่ยน , เอ​ลาม เมี่ยน , เหธา เยียม เม​โส​โป​เต​เมีย เต่ย-ปูง ต้าย เญย เมี่ยน , เยียม ยู​เดีย , คับ​ปา​โด​เซีย , ปอน​ทัด , เอ​เซีย ,
44002010	ฟา​ลี​เจีย เหธา ปัม​ฟี​เลีย แซ้ง ต้าย เญย เมี่ยน , เยียม อี​ยิบ เต่ย-ปูง เหธา ลิ​เบีย กั๊วะ นิด ไซ​ลีน มู้ง วั้ว เต๋ย ต๋อง ต้าย เญย เมี่ยน , หย่า ม่าย โล​มา ฒี่ง ต้าย เญย แคะ เมี่ยน , เลี่ยม ยิว​ไท เมี่ยน แอ๋ง เหธา กัน ยิว​ไท เมี่ยน เสียน ทิน-ฮู่ง เญย จั๋น .
44002011	ม่าย เต๋ย เยียม เค​ลี้ด ค้อย-โฑว ต้าย , เหธา เยียม อา​ละ​เบีย เต่ย-ปูง ต้าย เญย เมี่ยน . เยีย บัว เก๊าะ-เมี่ยน ไฮ์ นิ่น บัว ก๊อง ธ้วด เก๊าะ-เมี่ยน เญย ฮยาง-ปูง หว่า เธง ทิน-ฮู่ง โหฒว บัวะ ฮ่อง เญย สี่ . ”
44002012	นิ่น บัว บัวะ ฮ่อง ไห่ , ฮนั้ม ไม้ ทง . ล่าน หน่าย ล่าน , “ เอ๊ ! หน่าย โหฒว หาย หญู่ง แล่ ? ”
44002013	มป่า ม่าย เต๋ย จั๊ด เจี๊ยน ก๊อง , “ อ๊า , น้าย เต๋ย เมี่ยน ติ๊ว ฆวิน ฮนั้ง . ”
44002014	ปี​เต เหธา เจี๊ยน วั้ว เต๋ย เหฒียบ เยี้ยด เต้า กง-โฒ่ ฯฒฯ โซ้ว เจี์ย ต้าย หล่ง เฉีย โฮล เญย ก๊อง บั๋ว หฒวัง เมี่ยน , “ ยิว​ไท เมี่ยน เญย หฒวัง ก๋อ-โย์ว เหธา เยียม เย​ลู​ซา​เลม ฒี่ง เญย หฒวัง เมี่ยน อ้า ! เม่ย บัว แปง มน่อม หมวัง หลง โอ่ . เยีย อ๋อย ก๊อง เม่ง น้าย เต๋ย สี่ .
44002015	เม่ย บัว หล่าย น้าย เต๋ย เมี่ยน ฮบ ติ๊ว ฆวิน มป่า ไม้ เฒ์ย . อี้ หฒั่น ลู่ง ต้ม ดอม ฮนั้ง .
44002016	น้าย เต๋ย สี่ ธ้วด ต้าย เอย เจี๊ยน โต่ว หว่า เมี่ยน , โย​เอน , ก๊อง เญย หว่า . นิ่น ก๊อง ,
44002017	‘ ทิน-ฮู่ง ก๊อง , ฆะฮ้า ลาย เญย ฮนอย เยีย อ๋อย โต๋ เยีย เญย สีง ลี่ง เหธย ปุน หม่าน เมี่ยน . เม่ย บัว เญย ตอน , เม่ย บัว เญย เซียะ อ๋อย เถง เยีย โต่ว หว่า . เม่ย บัว เญย เมี่ยน หลุน เมี่ยน อ๋อย ปวัด หิ่น ย่าง เญย สี่ . เม่ย บัว เญย เมี่ยน โก๋ เมี่ยน อ๋อย เบ๋ยๆ .
44002018	เยียม วั้ว เต๋ย ฮนอย เยีย หย่า อ๋อย โต๋ เยีย เญย สีง ลี่ง เหธย ปุน เยีย เญย มจั่ง โปว , มเซียะ โปว , นิ่น บัว ฯฒฯ เถง เยีย โต่ว หว่า .
44002019	เยียม กู้ หงว่าย ลู่ง เยีย อ๋อย โหฒว ธ้วด บัวะ ฮ่อง เญย สี่ . เยียม กะเดี๊ย เดา อ๋อย โหฒว ธ้วด จั๋ง-โห่ , ม่าย ฑย้าม , ม่าย โต์ว , ม่าย โต์ว-เสียว-ตน .
44002020	เฒี้ยว หล่ง เจี๊ยน เจี๋ย เญย ต้ม ฮนอย ไม้ แก้ง เถา , บะฮนอย อ๋อย เจี๊ยะ มี่ง , หฮลา หย่า อ๋อย ซิ มี่ง ฮนั้ง ฑย้าม นอ .
44002021	วั้ว หฒั่น หาย เต้า เห่ว เฒี้ยว เญย บั๋ว , วั้ว เต้า ฯฒฯ ตุ๊ เหฌียว . ’
44002022	“ อิ​สะ​ลา​เอน ก๋อ-โย์ว อ้า ! หมวัง เยีย ก๊อง เญย หว่า โอ่ . นา​ซา​เล้ด มู้ง เญย เย​ซู , ทิน-ฮู่ง ปุน เยียม เม่ย บัว น้าย โหฒว ธ้วด บัวะ ฮ่อง , ฮนั้ม ไม้ เม่ง แปะ เญย สี่ , หย่า โหฒว จั๋ง-โห่ ปุน เม่ย บัว ฮิ้ว ตี่ง นิ่น เซ เยียม ทิน-ฮู่ง ต้าย .
44002023	ทิน-ฮู่ง เอย นิ่น กั้น เญย หฒะเอ๋ย จา-ด่าง ตี่ง เหฒียง ปุน เย​ซู หฒุ เฒาะ จิว ปุน เม่ย บัว . เม่ย บัว หย่า ปุน เอ๊าะ เมี่ยน เฒาะ นิ่น ตีง เจี๊ยน เหฒียบ หฑั่ง จ๋า ไต๋ นิ่น .
44002024	มป่า ทิน-ฮู่ง ปุน นิ่น แอ๋ง นั่ง ต้าย , เปย๋า ดุ๊ด ไฮ่ ไต่ เญย โค้ว หน่าน , เหว่ย หฒุ ไฮ่ ไต่ เญย ชะ กุ๊น ไม้ เจี๊ยน นิ่น .
44002025	ฮนั้ง ดา​วิด ฮู่ง ก๊อง เถา นิ่น นอ , นิ่น ก๊อง , ‘ เยีย ปวัด เฒี้ยว หฒั่นๆ เยียม เยีย เญย หฑะเฮมียน . นิ่น เยียม เยีย เญย บย่าว แหมง ปูง , ฯฒฯ ไม้ ม่าย หาย หญู่ง ไฮ่ ดั่น หฒุ เยีย .
44002026	เหว่ย น้าย เยีย อะเฮน้ย ไห่ , หย่า ก๊อง ธ้วด เฌียน-โย่ว เญย หว่า . เยีย เญย ซิน อ๋อย ตุ๊ เฒี่ยง เจี๊ยน ม่าย ลั่ม ฮนั้ม ต๋อง ,
44002027	เหว่ย หฒุ เม่ย ไม้ กวั่ง เยีย เญย ลี่ง ว่วน เยียม เยี่ยม เกน , หย่า ไม้ ปุน เม่ย เญย ธีง-เหฑ่ง โปว เญย เซย ฮู้ .
44002028	เม่ย ปุน เยีย ฮิ้ว ตุ๊ เฒี่ยง แหม่ง เญย เจ๊า . เม่ย เหธา เยีย เยียม ฯฒฯ ปุน เยีย เฌียน-โย่ว ออน-เหลาะ เถา ต้าว . ’
44002029	“ หฒวัง ก๋อ-โย์ว อ้า ! เยีย อ๋อย ปู๋ง หล่าง เญย ก๊อง เถา บัว เญย อง-ถาย-แงะ , ดา​วิด ฮู่ง , เญย เจ๊า-โหล่ว . นิ่น เกวย เสย หย่า ปย๊บ เจี๊ยน . นิ่น เญย โฒ้ว หธ่อ เยียม บัว น้าย เถา อี้ จ๋า ฮนอย .
44002030	นิ่น โหฒว เต้า โต่ว หว่า เมี่ยน หย่า ฮิ้ว ตุ๊ ทิน-ฮู่ง เหธา นิ่น แล์ง แหง่ง หว่า อ๋อย ปุน เต้า นิ่น เญย เฒ้ย-ฟุน โหฒว ฮู่ง ฮนั้ง ดา​วิด กั้น โหฒว ฮู่ง นอ .
44002031	ดา​วิด จา-ด่าง ฮิ้ว เหฒียง ฆะฮ้า ฮี้ง อ๋อย ธ้วด เญย สี่ ฯฒฯ ก๊อง กี​ตู่ อ๋อย นั่ง ต้าย เญย เจ๊า-โหล่ว . ดา​วิด ก๊อง , ‘ นิ่น ไม้ หฒุ กวั่ง เยียม เยี่ยม เกน . นิ่น เญย เซย หย่า ไม้ ฮู้ . ’
44002032	ต้ง น้าย เต้า เย​ซู ไต่ มี่ง , ทิน-ฮู่ง ปุน นิ่น แอ๋ง นั่ง ต้าย . เยีย บัว เหยียด ฒู้ง ฮิ้ว ตุ๊ นิ่น หฒะเก้ง นั่ง ต้าย ฯฒฯ เหว่ย น้าย เต๋ย สี่ โหฒว ฒอง-เหฒง .
44002033	ทิน-ฮู่ง ต้อ เย​ซู ฝาว มี่ง เยียม นิ่น เญย บย่าว แหมง , หย่า เอย นิ่น แล์ง เญย หว่า เหธย สีง ลี่ง ปุน เย​ซู . เย​ซู ฯฒฯ โต๋ สีง ลี่ง เหฌี่ย ปุน เยีย บัว , เซ ต้ง อี้ หฒั่น เม่ย บัว ปวัด เญย เหธา ไฮ์ เญย .
44002034	ไม้ เฒ์ย ดา​วิด กั้น ฝาว ทิน-ต้อง มป่า นิ่น ก๊อง , ‘ เฒี้ยว ก๊อง บั๋ว เยีย เญย เฒี้ยว , เฒว์ย เจี๊ยน เยีย เญย บย่าว แหมง ปูง ,
44002035	ฒั้ว เยีย ปุน เม่ย เญย วิน-วั้ง โหฒว เม่ย หลอง เหฒา เญย ต๋อง . ’
44002036	“ ฮนั้ง หน่าย , อิ​สะ​ลา​เอน เญย หฒวัง เมี่ยน อ๋อย หฒุ ฮิ้ว ตี่ง , ต้ง เม่ย บัว ตีง เหฒียบ หฑั่ง จ๋า น้าย เต้า เย​ซู , ทิน-ฮู่ง ออน โหฒว เฒี้ยว หย่า โหฒว กี​ตู่ . ”
44002037	หฒวัง เมี่ยน ไฮ์ ลิ์ว น้าย เต๋ย หว่า , ฯฒฯ ไฮ์ เฮญี้ยว มุน ไห่ , ฮนั้ง กะน้าย ป๊ะ เจี๊ยน บะฑิว นอ . นิ่น บัว หน่าย ก๋า ปี​เต เหธา เหยียด ฒู้ง กง-โฒ่ , “ ก๋อ-โย์ว อ้า ! เยีย บัว อ๋อย หฒุ ฮนั้ง หาย นอ โหฒว ? ”
44002038	ปี​เต เตา , “ เม่ย บัว เต้าๆ อ๋อย หฒุ ก๊อย เฮญี้ยว กวั่ง ฒุ์ย , เต๊ง เย​ซู กี​ตู่ เญย บั๋ว เจี๋ย ววม เญย เล์ย , เหว่ย ตุ๊ ทิน-ฮู่ง กวั่ง เม่ย บัว เญย ฒุ์ย . เม่ย บัว ฯฒฯ ตุ๊ ฒิบ ทิน-ฮู่ง เหธย ปุน เญย สีง ลี่ง .
44002039	ทิน-ฮู่ง แล์ง น้าย เต๋ย แหง่ง หว่า เซ เหว่ย เม่ย บัว เหธา เม่ย บัว เญย ฟุน-ฟะ , หย่า เหว่ย เหยียด ฒู้ง เยียม โก เญย เมี่ยน , ต้ง เฒี้ยว , บัว เญย ทิน-ฮู่ง , เห่ว ต้าย เป๋น นิ่น เญย แปะ ฝีง วั้ว เต๋ย . ”
44002040	ปี​เต แอ๋ง ก๊อง หว่า ธั้ม เญย โหฒว ฒอง-เหฒง ขวิน นิ่น บัว . นิ่น ก๊อง , “ เม่ย บัว อ๋อย หฒุ เหฌียว เม่ย บัว กั้น เปย๋า ดุ๊ด น้าย ต่อย เฮญี้ยว หว่าย เญย เมี่ยน อ๋อย หฒุ ตี่ง เญย ฒุ์ย . ”
44002041	เมี่ยน ธั้ม เญย เสียน ปี​เต เญย หว่า ฯฒฯ เจี๋ย ววม เญย เล์ย . ต้ง วั้ว ฮนอย ม่าย เล่ย ไม้ โก ปัว ธิน เต้า เมี่ยน ทิม เปียะ กง-โฒ่ บัว เญย กวั้น .
44002042	นิ่น บัว หล่ง เฮญี้ยว หมวัง กง-โฒ่ บัว หฌาว เล์ย หย่า ล่ม ฑ่อย จิว ทง , จวั่ง เจี๊ยน แมะ ฌั้ว หย่า เต๋า เก๋า .
44002043	กง-โฒ่ บัว โหฒว ธั้ม-หญู่ง จั๋ง-โห่ เหธา บัวะ ฮ่อง เญย สี่ , หฒวัง เมี่ยน หย่า กั้ม เหฑีย ไห่ .
44002044	เสียน เย​ซู เญย เมี่ยน กั๊บ ฒุ้น เยียม . ม่าย หาย หญู่ง นิ่น บัว จวั่ง เจี๊ยน หล่ง .
44002045	นิ่น บัว หย่า หม่าย นิ่น บัว เญย ลี่ง เต่ย จา-ตี้ง กะน้าย , เฒาะ วั้ว เต๋ย ญ่าน หฒิว เก๊าะ-เมี่ยน เฉียม หล่ง เญย ปุน ฆอย หล่ง .
44002046	นิ่น บัว ฮนอยๆ กั๊บ ฒุ้น เยียม หฒั่ง ทิน-ฮู่ง เญย เปย๊า หย่า เยียม นิ่น บัว เญย เปย๊า แมะ ฌั้ว . นิ่น บัว จวั่ง หญั่น จวั่ง ฮบ , ล่ม ฑ่อย อะเฮน้ย , หล่ง เหฑ่ง เฮญี้ยว โหฒว ,
44002047	หย่า เธง ทิน-ฮู่ง . หฒวัง เมี่ยน หย่า ท่าย นิ่น บัว . เฒี้ยว ฮนอยๆ ปุน ตุ๊ เหฌียว เญย เมี่ยน ทิม เปียะ นิ่น บัว เญย กวั้น .
44003001	ม่าย ฮนอย เหฌี่ย อ๋าน ปัว นอม เฒี่ยง โห่ , เซ ต๋อย หฒุ มี่ง เต๋า เก๋า เญย เฒี่ยง โห่ , ปี​เต เหธา โย​ฮัน มี่ง หฒั่ง ทิน-ฮู่ง เญย เปย๊า .
44003002	ม่าย เต้า เยียม-ทอย หว่าย , เหฒา ไบ เญย เมี่ยน . เมี่ยน ฮนอยๆ ต้อ นิ่น มี่ง เฒว์ย เจี๊ยน หฒั่ง ทิน-ฮู่ง เญย เปย๊า เญย แก้ง ด่าง , ต้ง เมี่ยน เห่ว “ แก้ง เหฑว่ย , ” วั้ว เต้า แก้ง , กัน เปียะ หฒั่ง ทิน-ฮู่ง เญย เปย๊า เญย เมี่ยน โท้ ญ่าน .
44003003	ปวัด ปี​เต เหธา โย​ฮัน อ๋อย เปียะ หฒั่ง ทิน-ฮู่ง เญย เปย๊า , นิ่น ฯฒฯ กัน นิ่น บัว โท้ ญ่าน .
44003004	นิ่น บัว นุๆ เญย หมั่ง เจี๊ยน เหฒา ไบ เญย เมี่ยน . ปี​เต ก๊อง , “ หมั่ง เยีย บัว ม่าะ ! ”
44003005	นิ่น ฯฒฯ หมั่ง , หล่าย นิ่น บัว อ๋อย ปุน หาย หญู่ง มเปย .
44003006	มป่า ปี​เต แอ๋ง ก๊อง บั๋ว นิ่น , “ เจียม ญ่าน เยีย ไม้ ม่าย โอ่ . มป่า เยีย ม่าย เญย , เยีย อ๋อย ปุน เม่ย . เต๊ง นา​ซา​เล้ด มู้ง เญย เย​ซู กี​ตู่ เญย บั๋ว , เจี์ย ซิน ต้าย ยั่ง เจ๊า ม่าะ ! ”
44003007	ปี​เต ฯฒฯ นั้น เจี๊ยน วั้ว ล่าน เมี่ยน เญย บย่าว เจี๊ยะ ปั์ว , เคน นิ่น เจี์ย ซิน ต้าย โซ้ว เจี๊ยน . เหฒา-เป๊น เหธา เหฒา-เหมว่ย เลี่ยม เฒ่ย เฮ้น ต้าย ม่าย ชะ .
44003008	นิ่น ปิว เจี์ย ซิน ต้าย เจี์ย กอน ยั่ง เจ๊า อ๊ะ . นิ่น ฯฒฯ กัน ปี​เต เหธา โย​ฮัน เปียะ หฒั่ง ทิน-ฮู่ง เญย เปย๊า , ยั่ง เจี๊ยน มี่ง , ปิว เจี๊ยน มี่ง , เธง เจี๊ยน ทิน-ฮู่ง มี่ง .
44003009	หฒวัง เมี่ยน ปวัด นิ่น ยั่ง เจี๊ยน เจ๊า เธง ทิน-ฮู่ง ,
44003010	นิ่น บัว เฒียะ ตุ๊ เซ ต้ง อ้าโหล่ เยียม แก้ง เหฑว่ย เญย แก้ง ด่าง โท้ ญ่าน วั้ว ล่าน เมี่ยน . หฒวัง เมี่ยน หฒะเก้ง ! บัวะ ฮ่อง ไห่ , ฮนั้ม ไม้ เม่ง แปะ น้าย ล่าน เมี่ยน เญย เจ๊า-โหล่ว .
44003011	น้าย ล่าน เมี่ยน หธ่อ นั้น เจี๊ยน ปี​เต เหธา โย​ฮัน วั้ว หฒั่น , หฒวัง เมี่ยน บัวะ ฮ่อง ไห่ ฯฒฯ ถิว เจี๊ยน มี่ง ล์อ นิ่น บัว เยียม หฒั่ง ทิน-ฮู่ง เญย เปย๊า กะเหญี่ย วั้ว ฉง , บั๋ว เห่ว “ ซา​โล​มอน เญย ปี๋ง ล่าง ต๋อง . ”
44003012	ปี​เต ปวัด หฒวัง เมี่ยน ฮนั้ง น้าย นอ ต้าย หมั่ง ฯฒฯ ก๊อง บั๋ว นิ่น บัว , “ เม่ย บัว เหว่ย หาย ติ่ว บัวะ ฮ่อง น้าย เต๋ย สี่ ? เม่ย บัว ชะ หมั่ง เยีย บัว , หล่าย เยีย บัว หล่ง เยีย บัว กั้น เญย ชะ ไฟ เยีย บัว กัน ตุ๊ หลง ทิน-ฮู่ง หธีง ต้าย ไฮ่ ปุน น้าย ล่าน เมี่ยน ยั่ง เจ๊า ไฟ ?
44003013	ไม้ เฒ์ย . เซ อับ​ลา​ฮัม , อี​สัก เหธา ยา​โค้บ เญย ทิน-ฮู่ง , หย่า โหฒว บัว เญย อง-ถาย เญย ทิน-ฮู่ง วั้ว เต้า , ปุน นิ่น เญย โปว , เย​ซู , ตุ๊ ฌัง-หล่าง . เม่ย บัว หย่า เฒาะ นิ่น จิว ปุน เมี่ยน ไต๋ . ปี​ล้าด ตี่ง เฮญี้ยว ปู๋ง เย​ซู มป่า เม่ย บัว เยียม ปี​ล้าด เญย หฑะเฮมียน แหง่ง เจี๊ยน .
44003014	เม่ย บัว เฆ่ม ไม้ หล่ง ธีง-เหฑ่ง , แป้ง ฟิม เญย วั้ว เต้า . ต๋าว หฑวน โท้ ปี​ล้าด ปู๋ง ไต๋ เมี่ยน วั้ว เต้า ปุน เม่ย บัว .
44003015	เม่ย บัว ไต๋ ปุน เมี่ยน ม่าย เฒี่ยง แหม่ง วั้ว เต้า , มป่า ทิน-ฮู่ง ปุน นิ่น แอ๋ง นั่ง ต้าย . เยีย บัว ฯฒฯ เหว่ย น้าย เต๋ย สี่ โหฒว ฒอง-เหฒง .
44003016	เซ นิ่น เญย บั๋ว เญย ชะ ปุน น้าย ล่าน เหฒา ไบ เญย เมี่ยน เฮ้น ต้าย . เม่ย บัว ปวัด เญย เหธา ฮิ้ว เญย เยียม น้าย ล่าน เมี่ยน ธ้วด ต้าย เญย สี่ เซ เหว่ย เสียน เย​ซู เญย บั๋ว . เหว่ย เสียน เขา เย​ซู น้าย ล่าน เมี่ยน หธีง ต้าย หลง เหฑ่ง , ฮนั้ง เม่ย บัว เหยียด ฒู้ง ปวัด เจี๊ยน นอ .
44003017	“ หฒวัง ก๋อ-โย์ว อ้า ! เยีย ฮิ้ว ตุ๊ เม่ย บัว เหธา เม่ย บัว เญย เจียน โหฒว ปุน เย​ซู เซ หลาย เม่ย บัว ไม้ ฮิ้ว หธีง ต้าย โหฒว .
44003018	ฒิ่น ด่าง ทิน-ฮู่ง เญย หฒวัง โต่ว หว่า เมี่ยน ก๊อง กี​ตู่ อ๋อย หฒุ เสี่ยว โค้ว . อี้ หฒั่น นิ่น หล่ง น้าย หญู่ง หฒะเอ๋ย ปุน น้าย เต๋ย หว่า ธ้วด ต้าย เฒียน เญย .
44003019	เหว่ย น้าย , เม่ย บัว อ๋อย หฒุ ก๊อย เฮญี้ยว หฑวน ต้าย ล์อ ทิน-ฮู่ง , ปุน นิ่น ซ้อด กวั่ง เม่ย บัว เญย ฒุ์ย . เฒี้ยว ฯฒฯ ปุน เม่ย บัว เญย เฮญี้ยว ม่าย เฒี่ยง โห่ เญี์ยม , ฟี้ง เจี์ย ต้าย ,
44003020	หย่า อ๋อย พ้าย เย​ซู ต้าย , ต้ง นิ่น เหว่ย เม่ย บัว กิ๊น เหฒียง โหฒว กี​ตู่ , วั้ว เต้า .
44003021	กี​ตู่ ฒู้ง อ๋อย หฒุ เยียม ทิน-ต้อง ฒั้ว เถา ทิน-ฮู่ง เหลียบ หญู่งๆ เซียง เญย เฒี่ยง โห่ , ฮนั้ง โล์-ฮนอย ทิน-ฮู่ง ปุน นิ่น เญย ธีง-เหฑ่ง โต่ว หว่า เมี่ยน โต่ว ต้าย ก๊อง นอ .
44003022	โม​เซ ก๊อง , ‘ เฒี้ยว , เม่ย บัว เญย ทิน-ฮู่ง , อ๋อย พ้าย เต้า โต่ว หว่า เมี่ยน ฮนั้ง เยีย นอ . นิ่น หย่า โหฒว เต้า เม่ย บัว กั้น เญย เมี่ยน . นิ่น บั๋ว หาย หญู่ง เม่ย บัว , เม่ย บัว อ๋อย หฒุ หมวัง เหฑ่ง นิ่น เญย หว่า .
44003023	หาย เต้า ไม้ หมวัง นิ่น เญย หว่า ฯฒฯ หฒุ ไพ กวั่ง , เหมียด เหฑ่ง , ไม้ ปุน เหธา ทิน-ฮู่ง เญย เมี่ยน เยียม อ๊ะ . ’
44003024	“ หฒวัง โต่ว หว่า เมี่ยน เยียม ซา​มู​เอน เหฌี่ย ต้าย , ตะฟ่าน โต่ว ทิน-ฮู่ง เญย หว่า วั้ว เต๋ย , ก๊อง เถา น้าย เต๋ย ฮนอย-เหญียะ ธ้วด ต้าย เญย สี่ .
44003025	ทิน-ฮู่ง ปุน นิ่น เญย โต่ว หว่า เมี่ยน โต่ว ต้าย เญย หว่า เหธา เม่ย บัว เญย อง-ถาย แล์ง เจี๋ย เญย แหง่ง หว่า , เม่ย บัว หย่า ตุ๊ จวั่ง เจี๊ยน หฑิบ , ฮนั้ง นิ่น ก๊อง บั๋ว อับ​ลา​ฮัม , ‘ เยีย อ๋อย หล่ง เม่ย เญย เฒ้ย-ฟุน เหธย ฟุ ปุน ลู่ง เดี๊ย หม่าน ฝีง . ’
44003026	ทิน-ฮู่ง ปุน นิ่น เญย โปว นั่ง ต้าย , นิ่น พ้าย ต้าย ล์อ เม่ย บัว ด่าง , เหธย ฟุ ปุน เม่ย บัว , ปุน เม่ย บัว เต้าๆ ก๊อย เฮญี้ยว กวั่ง เม่ย บัว โหฒว หว่าย เญย เจ๊า . ”
44004001	ปี​เต เหธา โย​ฮัน เหธา หฒวัง เมี่ยน ก๊อง เจี๊ยน หว่า วั้ว หฒั่น , ม่าย เต๋ย ไซ เมี่ยน เหธา โก๋ว หฒั่ง ทิน-ฮู่ง เญย เปย๊า เญย แปง-เปย๊ย เหธา เต๋ย สะ​ดู​สี เมี่ยน ต้าย ล์อ นิ่น บัว .
44004002	นิ่น บัว ไม้ หอบ เฮญี้ยว หลาย กง-โฒ่ บัว หฌาว หฒวัง เมี่ยน เย​ซู ไต่ แอ๋ง นั่ง ต้าย , ปุน ธีง เมี่ยน ไต่ มป่า ไฮ่ นั่ง ต้าย .
44004003	นิ่น บัว ฯฒฯ เฒาะ น้าย เต๋ย อี เต้า หววน เจี๊ยน โล่ เถา ตะเหญ่ย ฮนอย , เหว่ย หฒุ วั้ว หฒั่น หฮมวัง อ๊ะ .
44004004	มป่า หมวัง ลิ์ว โต์ ม่าย เมี่ยน จา เสียน ธั้ม เญย . เลี่ยม โล์ เญย ม่าย มจั่ง ตอน เล่ย ไม้ โก ปยา ธิน เต้า .
44004005	ตะเหญ่ย ฮนอย โหฒว โฮล เญย ยิว​ไท เมี่ยน เหธา เมี่ยน โก๋ เหธา หฌาว เล์ย เญย ฟิน-แซง กั๊บ ฒุ้น เยียม เย​ลู​ซา​เลม ฒี่ง .
44004006	แอ๋ง ม่าย อัน​น้าด ต้ม ไซ เมี่ยน เหธา คา​ยา​ฟ้าด , โย​ฮัน , อา​เล้ก​ซาน​เด เหธา เจี๊ยน ต้ม ไซ เมี่ยน เญย เหฒีย เต้า เธียน-เธะ .
44004007	นิ่น บัว เห่ว เมี่ยน ต้อ ปี​เต เหธา โย​ฮัน ต้าย โซ้ว เจี๊ยน นิ่น บัว เญย หฑะเฮมียน หน่าย ก๋า , “ เม่ย บัว หล่ง หาย หญู่ง หลี่ง ไฟ เต๊ง หาย เต้า เญย บั๋ว โหฒว น้าย เต๋ย สี่ ? ”
44004008	ปี​เต ตุ๊ สีง ลี่ง ปวั๊ง เฮญี้ยว ฯฒฯ เตา นิ่น บัว . นิ่น ก๊อง , “ เหยียด หฒวัง โหฒว โฮล เญย ยิว​ไท เมี่ยน เหธา เมี่ยน โก๋ อ้า !
44004009	สี ก๊อง เม่ย บัว อี้ ฮนอย หน่าย เถา โหฒว น้าย เต๋ย คู้ สี่ ปุน น้าย เต้า เหฒา ไบ เญย เมี่ยน หย่า หน่าย เถา นิ่น ฮนั้ง หาย นอ หฒ่อ หลง ,
44004010	เม่ย บัว หฒวัง เมี่ยน เหธา อิ​สะ​ลา​เอน เญย เหยียด ฒู้ง เมี่ยน อ๋อย หฒุ ฮิ้ว , อี้ หฒั่น โซ้ว เจี๊ยน เม่ย บัว เญย หฑะเฮมียน น้าย เต้า เมี่ยน เหฒา หลง เหฑ่ง เซ เหว่ย นา​ซา​เล้ด มู้ง เญย เย​ซู กี​ตู่ เญย บั๋ว , ต้ง เม่ย บัว ตีง เหฒียบ หฑั่ง จ๋า ไต่ มป่า ทิน-ฮู่ง ปุน นั่ง ต้าย .
44004011	เย​ซู เซ ต้ง กีง-โซว เฟี้ย เจี๊ยน ก๊อง , ‘ เม่ย บัว ก๊ม เปย๊า หฒั่ง เฆ่ม ธ้วด วั้ว นอม หละเปย๊ย , ฒู้ง เป๋น อัน เปย๊า-เก๊าะ เก้า หล่ง เจี๊ยน เจี๋ย วั้ว นอม . ’
44004012	“ ธ้วด ลิ์ว เย​ซู , ไม้ ม่าย หาย เต้า ไฮ่ ปุน เมี่ยน ตุ๊ เหฌียว , เหว่ย หฒุ เยียม ลู่ง เดี๊ย หม่าน เมี่ยน บุด๋ง , ทิน-ฮู่ง ไม้ เหธย กั้น นอม บั๋ว , ปุน บัว อ๋อย หฒุ เขา ตุ๊ เหฌียว . ”
44004013	วั้ว เต๋ย โหฒว โฮล เญย เมี่ยน เหธา เมี่ยน โก๋ ปวัด ปี​เต เหธา โย​ฮัน ปู๋ง ตุ๊ หล่าง ไห่ , เตา นิ่น บัว , หย่า ฮิ้ว ตุ๊ น้าย เต๋ย อี ล่าน เมี่ยน ไม้ ตุ๊ เค้า เจี๋ย โซว-หฑั่ง , ขูง โหฒว โพว-ทง เมี่ยน ฮนั้ง , นิ่น บัว บัวะ ฮ่อง ไห่ ฯฒฯ จั๋ง หฒุ น้าย เต๋ย อี ล่าน เมี่ยน กัน เจี๋ย เย​ซู .
44004014	นิ่น บัว หย่า ปวัด หฒ่อ หลง วั้ว ล่าน เมี่ยน โซ้ว เจี๊ยน ปี​เต เหธา โย​ฮัน เญย กะเฮลน , เฒียง หน่าย ไม้ ม่าย หว่า ก๊อง อ๊ะ .
44004015	นิ่น บัว เห่ว ปี​เต บัว ธ้วด กุ๊น สี่ หวุ่ย . นิ่น บัว กั้น เยียม วั้ว ธ่าง ล่าง
44004016	ก๊อง , “ บัว อ๋อย หฒุ ฮนั้ง หาย นอ โหฒว ปุน น้าย เต๋ย เมี่ยน นี ? เยียม เย​ลู​ซา​เลม ฒี่ง เต้าๆ ฮิ้ว ตุ๊ ต้ง น้าย เต๋ย อี ล่าน โหฒว น้าย เต๋ย บัวะ ฮ่อง ไห่ เญย จั๋ง-โห่ . บัว กั้น ไม้ ไฮ่ แหง่ง ก๊อง ไม้ เฒ์ย .
44004017	บัว อ๋อย หฒุ หัด เจี๊ยน ไม้ ตู๋ง ปุน นิ่น บัว เต๊ง เย​ซู เญย บั๋ว เหธา หาย เต้า ก๊อง หาย หญู่ง , เหว่ย ปุน น้าย เต๋ย สี่ ไม้ ไฮ่ ฒุ่น จั๊ง มี่ง . ”
44004018	ธ่าง ล่าง ป่า , นิ่น บัว แอ๋ง เห่ว ปี​เต เหธา โย​ฮัน เปียะ ต้าย , หัด นิ่น บัว ธิน-หม่าน ไม้ ตู๋ง เต๊ง เย​ซู เญย บั๋ว ก๊อง ไฟ หฌาว หาย หญู่ง .
44004019	มป่า ปี​เต เหธา โย​ฮัน เตา นิ่น บัว , “ เม่ย บัว ฮนั้ม หมั่ง ก๋า , เอย ทิน-ฮู่ง หมั่ง , เยีย บัว หมวัง เม่ย บัว เก้า หอบ หมวัง ทิน-ฮู่ง ไฟ ?
44004020	เยีย บัว ปวัด เจี๋ย , ไฮ์ เจี๋ย เญย สี่ , เยีย บัว ไม้ ไฮ่ กวั่ง ไม้ ก๊อง . ”
44004021	กุ๊น สี่ เมี่ยน ฮนั้ม ไม้ ทง ฮนั้ง หาย นอ ไฮ่ ตี่ง ปี​เต บัว เญย ฒุ์ย , เหว่ย หฒุ ปวัด หฒวัง เมี่ยน เหว่ย น้าย คัง สี่ เธง ทิน-ฮู่ง . ฮนั้ง หน่าย , กุ๊น สี่ เมี่ยน จา หัด เฮนี้ย เญย ลิ์ว , ฯฒฯ ปู๋ง นิ่น บัว อ๊ะ .
44004022	ต้ง ตุ๊ บัวะ ฮ่อง เญย จั๋ง-โห่ หฒ่อ หลง วั้ว ล่าน เมี่ยน เญย หฮญัง-เจ๊ย ตุ๊ เฝย เหฒียบ เล่ง หฮญัง .
44004023	กุ๊น สี่ เมี่ยน ปู๋ง ปี​เต เหธา โย​ฮัน ธ้วด วั้ว หฒั่น , ปี​เต บัว แปง หฒะ เญย หฑวน นิ่น บัว กั้น วั้ว กวั้น เมี่ยน , เฒาะ ไซ เมี่ยน เปย๊ย เหธา เมี่ยน โก๋ บัว ก๊อง เญย หว่า บั๋ว เหฑ่ง นิ่น บัว .
44004024	ไฮ์ ลิ์ว น้าย เต๋ย หว่า , วั้ว เต๋ย เมี่ยน ล่ม ฑ่อย หอบ ฟิม ต้ง เอ๋ย ธ้วด เฉีย เต๋า เก๋า บั๋ว ทิน-ฮู่ง , “ เฒี้ยว อ้า ! เม่ย เหฒย ลู่ง เหฒย เดา เหฒย ค้อย , หย่า เหฒย เยียม น้าย เต๋ย กะญั์ว เญย หม่าน หมวด .
44004025	เม่ย หล่ง สีง ลี่ง ปุน เยีย บัว เญย อง-ถาย , เม่ย เญย โปว , ดา​วิด , โต่ว หว่า ก๊อง , ‘ หม่าน ฝีง จั๋น เหว่ย หาย ติ่ว เฉีย เจี์ย ? นิ่น บัว เหว่ย หาย ติ่ว ต๊า ธ้วด ไม้ ลั่ม หล่ง เญย หฒะเอ๋ย ?
44004026	ป้าม เกน เญย ฮู่ง เบ่น เหฒียง , ต้ม เจียน หย่า กั๊บ ฒุ้น ต้ง เฮญี้ยว เหธา เฒี้ยว
44004027	“ หฒะเก้ง ม่าย เฮ​โล้ด ฮู่ง เหธา ปอน​ทิ​อัด ปี​ล้าด เยียม น้าย นอม ฒี่ง เหธา เจี๊ยน จั๋น , เหธา อิ​สะ​ลา​เอน เมี่ยน กั๊บ ฒุ้น ต้าย ต้ง เฮญี้ยว แหง่ง เจี๊ยน เม่ย เญย ธีง-เหฑ่ง โปว , เย​ซู , ต้ง เม่ย พ้าย โหฒว กี​ตู่ วั้ว เต้า .
44004028	นิ่น บัว โหฒว หญู่งๆ เอย เม่ย กั้น เญย หัด ม์า เหธา เอย เม่ย เญย เอ๋ย จา-ด่าง ตี่ง เหฒียง อ๋อย ธ้วด ต้าย เญย สี่ .
44004029	เฒี้ยว อ้า ! โท้ เม่ย อี้ หฒั่น จั๋ง เจี๊ยน นิ่น บัว ก๊อง แฮะ เยีย บัว วั้ว เต๋ย หว่า , หย่า ปุน เยีย บัว , เม่ย เญย โปว , ปู๋ง หล่าง เญย ก๊อง เม่ย เญย โต์ .
44004030	“ โท้ เฒี้ยว ซูง ปั์ว ธ้วด ต้าย หฒ่อ แป่ง แอ๋ง ปุน เยีย บัว เขา เม่ย เญย ธีง-เหฑ่ง โปว , เย​ซู , เญย บั๋ว โหฒว ธ้วด บัวะ ฮ่อง เญย จั๋ง-โห่ เหธา ฮนั้ม ไม้ เม่ง แปะ เญย สี่ . ”
44004031	เต๋า เก๋า ป่า , ต้ง นิ่น บัว กั๊บ ฒุ้น วั้ว นอม ต๋อง ต์ง เหฑ่ง . เต้าๆ ตุ๊ สีง ลี่ง ปวั๊ง เฮญี้ยว ฯฒฯ ปู๋ง หล่าง เญย ก๊อง ธ้วด ทิน-ฮู่ง เญย หว่า .
44004032	หฒวัง เสียน เย​ซู เญย เมี่ยน หอบ ฟิม ต้ง เอ๋ย . ไม้ ม่าย หาย เต้า ก๊อง หาย หญู่ง เป๋น นิ่น กั้น เญย สิ เจ๊ย กะน้าย . เหยียด ฒู้ง เป๋น ต้ม หฒวัง เญย , จวั่ง เจี๊ยน หล่ง .
44004033	กง-โฒ่ บัว ม่าย ต้ม ชะ โหฒว ฒอง-เหฒง ก๊อง เฒี้ยว เย​ซู นั่ง ต้าย เญย เจ๊า-โหล่ว . ทิน-ฮู่ง หย่า ธั้มๆ เญย เหธย ฟุ ปุน นิ่น บัว โม์ว ล่าน เมี่ยน .
44004034	เยียม น้าย กวั้น เมี่ยน ไม้ ม่าย หาย เต้า ธา หาย หญู่ง เหว่ย หฒุ หาย เต้า ม่าย ลี่ง เต่ย , ม่าย เปย๊า , ฯฒฯ หม่าย มี่ง ต้อ ญ่าน ต้าย จิว ปุน กง-โฒ่ บัว .
44004035	กง-โฒ่ บัว ฯฒฯ เอย เก๊าะ-เมี่ยน เฉียม หล่ง เญย ปุน ฆอย เก๊าะ-เมี่ยน .
44004036	ม่าย เต้า เล​วี เมี่ยน , บั๋ว เห่ว โย​เซ้บ , เยียม ไซ​ปัด ค้อย-โฑว ธ้วด เสย . กง-โฒ่ บัว แอ๋ง ธ้วด นอม บั๋ว เห่ว บา​นา​บัด . เอ๋ย เล์ย เซ “ ออน เฮญี้ยว เญย ตอน . ”
44004037	นิ่น หม่าย ฑง นิ่น เญย เด่ย , ต้อ ญ่าน ต้าย จิว ปุน กง-โฒ่ บัว .
44005001	แอ๋ง ม่าย เต้า เมี่ยน , บั๋ว เห่ว อา​นา​เนีย , เหธา นิ่น เญย เอ๊า , สับ​ฟี​ลา , หม่าย ฑง นิ่น บัว เญย เดา .
44005002	อา​นา​เนีย เฑ้บ ธ้วด เต๋ย หม่าย เดา เญย ญ่าน เลี่ยว นิ่น กั้น หล่ง . นิ่น เญย เอ๊า หย่า ฮิ้ว เญย . นิ่น แอ๋ง ต้อ เต๋ย มี่ง จิว ปุน กง-โฒ่ บัว .
44005003	ปี​เต ก๊อง , “ อา​นา​เนีย อ้า ! เม่ย โหฒว หาย หญู่ง ปุน ซา​ตาน กุ๊น เม่ย , ปุน เม่ย ม่าย เฮญี้ยว ก๊อง-แปะ ดั๊ว สีง ลี่ง ฯฒฯ เฑ้บ ธ้วด เต๋ย หม่าย เดา เญย ญ่าน ?
44005004	ไม้ แก้ง หม่าย เซ เม่ย เญย เดา ไม้ เฒ์ย ? น้าย เต๋ย เดา หม่าย ลิ์ว เซ เม่ย กั้น เญย ญ่าน ไม้ เฒ์ย ? หาย หญู่ง ปุน เม่ย เญย เฮญี้ยว ฮนั้ม ธ้วด ฮนั้ง น้าย นอ โหฒว ? เม่ย ไม้ เฒ์ย ก๊อง-แปะ ดั๊ว เมี่ยน , เม่ย ก๊อง-แปะ ดั๊ว ทิน-ฮู่ง . ”
44005005	อา​นา​เนีย ไฮ์ น้าย เต๋ย หว่า , นิ่น เลี่ยม เฒ่ย คีง เหฌี่ย เดา ไต่ หมี่ อ๊ะ . หาย เต้า ไฮ์ น้าย เต๋ย สี่ หฒะเก้ง ! กั้ม เหฑีย ไห่ .
44005006	เยียม วั้ว เญย เมี่ยน หลุน เมี่ยน ต์ง ซิน เฒาะ เดีย-ตั้ม , ตั้ม เจี๊ยน อา​นา​เนีย เญย เซย , แกง มี่ง ปย๊บ .
44005007	แอ๋ง แฆะ อ๊า ลั่ม เต๋ย ปัว นอม เฒี่ยง โห่ , นิ่น เญย เอ๊า หย่า เปียะ ต้าย . นิ่น เลี่ยม ไม้ ฮิ้ว ตุ๊ น้าย เต๋ย สี่ ธ้วด .
44005008	ปี​เต หน่าย นิ่น , “ บั๋ว เยีย ม่าะ ! เม่ย บัว หม่าย เดา เญย ญ่าน ตุ๊ บัวะ น้าย ฮนั้ง ? ” นิ่น เตา , “ เฒ์ย เญย , ตุ๊ บัวะ น้าย ฮนั้ง . ”
44005009	ปี​เต ฯฒฯ ก๊อง บั๋ว นิ่น , “ เม่ย บัว อี ฮมวั้ง เหว่ย หาย ติ่ว ต้ง เฮญี้ยว เสย เฒี้ยว เญย สีง ลี่ง ? หมั่ง ก๋า ! ปย๊บ เม่ย เญย โหฆ วั้ว เต๋ย เมี่ยน หฑวน เถา แก้ง ด่าง อ๊ะโล่ะ ! นิ่น บัว หย่า อ๋อย หฒุ แกง เม่ย ธ้วด อ๊ะ . ”
44005010	วั้ว เต้า เอ๊า เลี่ยม เฒ่ย คีง เหฌี่ย ปี​เต เญย เหฒา-เฮลน ไต่ หมี่ อ๊ะ . วั้ว เต๋ย เมี่ยน หลุน เมี่ยน เปียะ ต้าย ปวัด นิ่น ไต่ หมี่ อ๊ะ , ฯฒฯ แกง นิ่น ธ้วด มี่ง ปย๊บ นิ่น เญย โหฆ เญย กะเฮลน .
44005011	หฒวัง จิว-ปาง เหธา ไฮ์ น้าย เต๋ย เจ๊า-โหล่ว เญย เมี่ยน หฒะเก้ง ! กั้ม เหฑีย ไห่ อ๊ะ .
44005012	กง-โฒ่ บัว เยียม หฒวัง เมี่ยน บุด๋ง โหฒว จั๋ง-โห่ เหธา บัวะ ฮ่อง เญย สี่ ธั้ม เญย . เสียน เย​ซู เญย หฒวัง เมี่ยน หาย หฒั่น หย่า กั๊บ ฒุ้น เยียม ซา​โล​มอน เญย ปี๋ง ล่าง ต๋อง .
44005013	กะเหญี่ย เญย เมี่ยน ไม้ ก๊าม เหธา นิ่น บัว กั๊บ ฒุ้น มป่า หฒวัง เมี่ยน ท่าย นิ่น บัว .
44005014	เสียน เฒี้ยว เญย เมี่ยน มจั่ง มเซียะ กุ๊น โหฒว กุ๊น ทิม เปียะ ธั้ม .
44005015	เหว่ย กง-โฒ่ บัว โหฒว เญย จั๋ง-โห่ , เมี่ยน ต้อ ปุ๊ด-แป่ง เมี่ยน ธ้วด เจ๊า-เฮลน ปุน นิ่น บัว เปว๋ย จิ่ว เปว๋ย หฒิ , เยียม วั้ว ฒั้ว ปี​เต เจี๋ย เจ๊า วั้ว หฒั่น , ไฮ่ ตุ๊ นิ่น เญย ต้ง ลิ่น ลั่ม หฒุ นิ่น บัว .
44005016	เยียม นิด เย​ลู​ซา​เลม วั้ว เต๋ย มู้ง เญย เมี่ยน , ต้อ ปุ๊ด-แป่ง เมี่ยน เหธา ม่าย เฮยี่ย ไกว๊ เมี้ยน ขวน ม่อ นิ่น บัว วั้ว เต๋ย . เหยียด ฒู้ง หย่า หฒ่อ หลง เหฑ่ง .
44005017	โหฒว เกา , ต้ม ไซ เมี่ยน เหธา นิ่น เญย เหยียด ฒู้ง ต่อย , ต้ง สะ​ดู​สี วั้ว เจ๊า เมี่ยน , หั่น ไห่ กง-โฒ่ บัว .
44005018	นิ่น บัว ฯฒฯ เฒาะ กง-โฒ่ บัว ต้อ มี่ง หววน เจี๊ยน ต้ม หฒวัง โล่ .
44005019	มป่า หน่าย ม์วน ม่าย เต้า เฒี้ยว เญย ฟิน-เมี่ยน ต้าย คอย โล่ แก้ง ต้อ นิ่น บัว ธ้วด หมี่ อ๊ะ ,
44005020	บั๋ว นิ่น บัว , “ เม่ย บัว มี่ง วั้ว หฒั่ง ทิน-ฮู่ง เญย เปย๊า เฒาะ น้าย เซียง-แหม่ง เญย เจ๊า-โหล่ว เหยียด ฒู้ง ก๊อง ปุน หฒวัง เมี่ยน หมวัง โอ่ . ”
44005021	ลู่ง เบี์ยวๆ ฌัง ฮนั้ง , นิ่น บัว ฯฒฯ เอย เจี๊ยน น้าย เต๋ย หว่า เปียะ หฒั่ง ทิน-ฮู่ง เญย เปย๊า หฌาว หฒวัง เมี่ยน อ๊ะ . ต้ม ไซ เมี่ยน แอ๋ง เหธา นิ่น เยียม วั้ว เญย เมี่ยน ต่อย ต้าย ฒุ้น . นิ่น บัว เห่ว กุ๊น สี่ หวุ่ย เญย เมี่ยน , เซ อิ​สะ​ลา​เอน เญย หฒวัง เมี่ยน โก๋ , ต้าย ฑ่อย หย่า พ้าย แปง มี่ง วั้ว โล่ ต้อ กง-โฒ่ บัว ต้าย .
44005022	มป่า มี่ง เถา วั้ว , แปง ล์อ ไม้ ปวัด กง-โฒ่ บัว . นิ่น บัว ฯฒฯ หฑวน กุ๊น สี่ เมี่ยน วั้ว ก๊อง ,
44005023	“ เยีย บัว เถา วั้ว โล่ หย่า ปวัด ฟ้อ เจี๊ยน หลง เญย . แปง หย่า ฒั้ว เจี๊ยน แก้ง ด่าง เญย , มป่า เยีย บัว คอย แก้ง เปียะ มี่ง , ไม้ ปวัด เหยียด เต้า หมี่ อ๊ะ . ”
44005024	โก๋ว หฒั่ง ทิน-ฮู่ง เญย เปย๊า เญย แปง-เปย๊ย เหธา ไซ เมี่ยน เปย๊ย บัว ไฮ์ น้าย เต๋ย หว่า , นิ่น บัว ฮนั้ม ไม้ ทง , ไม้ ฮิ้ว ตุ๊ น้าย เต๋ย สี่ ฆะฮ้า อ๋อย ฮนั้ง หาย นอ .
44005025	วั้ว หฒั่น ม่าย ล่าน เมี่ยน ต้าย ก๊อง , “ หมวัง ก๋า ! เม่ย บัว เฒาะ หววน เจี๊ยน โล่ วั้ว เต๋ย เมี่ยน , อี้ หฒั่น เยียม หฒั่ง ทิน-ฮู่ง เญย เปย๊า วั้ว หฌาว เมี่ยน แอ๋ . ”
44005026	แปง-เปย๊ย เหธา เจี๊ยน นิ่น เญย แปง ฯฒฯ มี่ง ต้อ กง-โฒ่ บัว ต้าย , มป่า ไม้ โหฒว เธี้ยว ปุน กง-โฒ่ บัว . แปง กั้ม เหฑีย หฒวัง เมี่ยน ไฮ่ เฒาะ หละเปย๊ย ฒง นิ่น บัว มเปย .
44005027	แปง ต้อ กง-โฒ่ ต้าย โซ้ว เจี๊ยน กุ๊น สี่ เมี่ยน เญย หฑะเฮมียน . ต้ม ไซ เมี่ยน ฯฒฯ ฒ่า หน่าย นิ่น บัว .
44005028	นิ่น ก๊อง , “ เยีย บัว หัด เม่ย บัว ธิน-หม่าน ไม้ ตู๋ง หล่ง น้าย นอม บั๋ว หฌาว เมี่ยน นี ! หมั่ง ก๋า ! เม่ย บัว หฌาว เญย เล์ย ฒุ่น ปวั๊ง เย​ลู​ซา​เลม ฒี่ง อ๊ะ นีอา . เลี่ยม วั้ว ล่าน เมี่ยน ไต่ เญย สี่ เม่ย บัว อ๋อย ห่อย เยีย บัว ดาม-ตอง . ”
44005029	ปี​เต เหธา วั้ว เต๋ย กง-โฒ่ บัว เตา , “ เยีย บัว อ๋อย หฒุ หมวัง ทิน-ฮู่ง , ไม้ เฒ์ย หมวัง เมี่ยน .
44005030	เม่ย บัว เฒาะ เย​ซู ตีง เจี๊ยน เหฒียบ หฑั่ง จ๋า ไต๋ นิ่น , มป่า เยีย บัว เญย อง-ถาย เญย ทิน-ฮู่ง ปุน นิ่น แอ๋ง นั่ง ต้าย .
44005031	ทิน-ฮู่ง ท่าย นิ่น ฝาว ฮลัง , ปุน นิ่น เฒว์ย เจี๊ยน ทิน-ฮู่ง เญย บย่าว แหมง โหฒว เปย๊ย เฒ้ย หย่า โหฒว เหฌียว เฒี้ยว , ปุน อิ​สะ​ลา​เอน เมี่ยน ก๊อย เฮญี้ยว ตุ๊ ทิน-ฮู่ง กวั่ง นิ่น บัว เญย ฒุ์ย .
44005032	เยีย บัว เหว่ย น้าย เต๋ย สี่ โหฒว ฒอง-เหฒง . ทิน-ฮู่ง เหธย สีง ลี่ง ปุน หมวัง นิ่น เญย หว่า เญย เมี่ยน . สีง ลี่ง หย่า เหธา เยีย บัว โหฒว ฒอง-เหฒง . ”
44005033	กุ๊น สี่ หวุ่ย เญย เมี่ยน ไฮ์ น้าย เต๋ย หว่า , นิ่น บัว เฉีย เจี์ย ! ไห่ . ฮนั้ง หาย หย่า อ๋อย ไต๋ กง-โฒ่ บัว อ๊ะ .
44005034	มป่า ม่าย เต้า ฟา​ลิ​สี เมี่ยน , บั๋ว เห่ว กา​มา​ลิ​เอน , โหฒว หฌาว เล์ย เญย ฟิน-แซง . หฒวัง เมี่ยน หย่า ท่าย นิ่น . นิ่น เยียม กุ๊น สี่ หวุ่ย โซ้ว เจี์ย ต้าย บั๋ว เมี่ยน ต้อ กง-โฒ่ บัว ธ้วด ตั้ง กะเหญี่ย .
44005035	นิ่น ฯฒฯ ก๊อง บั๋ว กุ๊น สี่ หวุ่ย เญย หฒวัง เมี่ยน , “ อิ​สะ​ลา​เอน ก๋อ-โย์ว อ้า ! เม่ย บัว อ๋อย โหฒว หาย หญู่ง ปุน น้าย เต๋ย เมี่ยน มป่า อ๋อย หฒุ หลงๆ เญย ฮนั้ม ด่าง .
44005036	ฒิ่น ด่าง ม่าย เต้า , บั๋ว เห่ว ทุ​ดาด , เธง นิ่น กั้น โหฒว โฮล . แอ๋ง ม่าย เล่ย ไม้ โก เฝย แป๊ะ เต้า เมี่ยน กัน นิ่น . มป่า ฆะฮ้า นิ่น หฒุ เมี่ยน ไต๋ ไต่ . กัน นิ่น เญย เมี่ยน หฑาน เหฑ่ง , เฒียง หน่าย ป่า เหฑ่ง หมี่ อ๊ะ .
44005037	“ ฆะฮ้า ฝาว เมี่ยน โฮ์ว วั้ว หฒั่น , ม่าย เต้า กา​ลิ​ลี เมี่ยน , บั๋ว เห่ว ยู​ดาด , หยัวะ เมี่ยน ธั้ม กัน นิ่น . มป่า นิ่น ฟี่ ฮนั้ง เญย หฒุ เมี่ยน ไต๋ ไต่ . กัน นิ่น วั้ว เต๋ย เมี่ยน เฒียง หน่าย หฑาน เหฑ่ง หมี่ อ๊ะ .
44005038	ฮนั้ง หน่าย , อี้ หฒั่น ธ้วด ต้าย เญย สี่ เยีย ขวิน เม่ย บัว ไม้ ตู๋ง โหฒว หาย หญู่ง ปุน น้าย เต๋ย เมี่ยน . ปู๋ง นิ่น บัว มี่ง อ๊ะ . สี ก๊อง นิ่น บัว โหฒว เญย เหธา ฮนั้ม เญย เยียม ป้าม เมี่ยน ธ้วด นอ , ฯฒฯ ป่าย เหฑ่ง หมี่ อ๊ะ .
44005039	มป่า สี ก๊อง เยียม ทิน-ฮู่ง ต้าย นอ , เม่ย บัว หฒะเก้ง ไม้ ไฮ่ ฮี่ง นิ่น บัว . เหฑีย เม่ย บัว กั้น เหธา ทิน-ฮู่ง เบ๊าะ จ๋า ฮนั้ง . ”
44005040	กุ๊น สี่ เญย เมี่ยน ฯฒฯ เอย กา​มา​ลิ​เอน เญย หว่า โหฒว อ๊ะ . นิ่น บัว เห่ว กง-โฒ่ บัว เปียะ ต้าย ปุน เมี่ยน หล่ง ปย๊า-ปิน เบ๊าะ , แอ๋ง หัด นิ่น บัว ไม้ ตู๋ง หล่ง เย​ซู เญย บั๋ว ก๊อง หาย หญู่ง . หัด ลิ์ว ฯฒฯ ปู๋ง นิ่น บัว มี่ง อ๊ะ .
44005041	กง-โฒ่ บัว ธ้วด หวุ่ย มี่ง นิ่น บัว เฌียน-โย่ว ไห่ , เหว่ย หฒุ ทิน-ฮู่ง ฝุน นิ่น บัว ผุย ตุ๊ เหว่ย เย​ซู เญย บั๋ว เตี๊ย ไญ้ .
44005042	นิ่น บัว ฮนอยๆ เยียม หฒั่ง ทิน-ฮู่ง เญย เปย๊า หย่า เฒว่ย เมี่ยน เญย เปย๊า , ไม้ ตี้ง เลี่ยว เญย หฌาว เจี๊ยน มี่ง หย่า ฒุ่น คู้ เฝียน ก๊อง เย​ซู โหฒว กี​ตู่ .
44006001	วั้ว เต๋ย หธาม , หฒั่นๆ ม่าย เมี่ยน ทิม เปียะ ต้าย โหฒว ไซ-ก๋อ จา ธั้ม เจี๊ยน ฝาว . โหฒว เกา , ก๊อง กีก หว่า วั้ว เต๋ย ยิว​ไท เมี่ยน งบ ก๊อง ฮิบ​ลู หว่า เญย ยิว​ไท เมี่ยน เหว่ย หฒุ ฮนอยๆ จวัง กะน้าย , เควย หฒุ ก๊อง กีก หว่า วั้ว เต๋ย เญย เอ๊า-กว๊า .
44006002	เหฒียบ เหญ่ย เต้า กง-โฒ่ ฯฒฯ เห่ว ไซ-ก๋อ บัว ต้าย ฒุ้น , บั๋ว นิ่น บัว , “ เยีย บัว กวั่ง เจี๊ยน ไม้ ฒุ่น ทิน-ฮู่ง เญย โต์ , มี่ง หลิ่ว เล์ย จวัง เอ๊า-กว๊า เซ ไม้ หอบ .
44006003	ก๋อ-โย์ว อ้า ! เยียม เม่ย บัว น้าย กะญั์ว อ๋อย หฒุ กิ๊น เสี่ย ล่าน เมี่ยน , ต้ง ม่าย เม่ง เต้า หลง , ม่าย สีง ลี่ง ปวั๊ง เฮญี้ยว , หย่า ม่าย ธง-เม่ง เญย เมี่ยน . เยีย บัว อ๋อย พ้าย นิ่น บัว หลิ่ว เล์ย น้าย เต๋ย กง .
44006004	เยีย บัว ฯฒฯ ไฮ่ หล่ง เหฑ่ง เฮญี้ยว เต๋า เก๋า , ฒุ่น ทิน-ฮู่ง เญย โต์ . ”
44006005	หฒวัง เมี่ยน ไฮ์ น้าย เต๋ย หว่า นิ่น บัว หอบ เฮญี้ยว เญย , ฯฒฯ กิ๊น สะ​เท​เฟน . สะ​เท​เฟน เสียน ตุ๊ หลง ไห่ หย่า ม่าย สีง ลี่ง ปวั๊ง เฮญี้ยว . นิ่น บัว แอ๋ง กิ๊น ฟี​ลิบ , โป​โค​ลัด , นิ​คา​โน , ทิ​โมน , ปาน​เม​นัด เหธา เยียม อัน​ที​โอก ฒี่ง ต้าย เญย จั๋น , ต้ง กัน ยิว​ไท เมี่ยน เสียน ทิน-ฮู่ง วั้ว เต้า นี​โค​เลา .
44006006	หฒวัง เมี่ยน ต้อ น้าย เต๋ย ไซ-ก๋อ มี่ง กง-โฒ่ บัว วั้ว . กง-โฒ่ บัว ฯฒฯ มาน เจี๊ยน นิ่น บัว เต๋า เก๋า .
44006007	ฆะฮ้า ทิน-ฮู่ง เญย โต์ หฮยาง เจี๊ยน มี่ง . เยียม เย​ลู​ซา​เลม ฒี่ง , ไซ-ก๋อ เญย โสว โหม่ว กุ๊น โหฒว กุ๊น ธั้ม เจี๊ยน ฝาว . แอ๋ง ม่าย ไซ เมี่ยน ธั้ม เญย ต้าย เสียน .
44006008	สะ​เท​เฟน ตุ๊ ทิน-ฮู่ง เญย เอน เหธา ต้ม ชะ เยียม หฒวัง เมี่ยน บุด๋ง โหฒว ต้ม จั๋ง-โห่ เหธา บัวะ ฮ่อง เญย สี่ .
44006009	มป่า ม่าย เต๋ย เมี่ยน ต้าย เหธา นิ่น ต๋อย-เตก แฑง . ต้าย แฑง น้าย เต๋ย เมี่ยน เยียม ไซ​ลีน มู้ง , อา​เล้ก​ซาน​เด​เลีย ฒี่ง , ซี​ลี​เซีย แซ้ง เหธา เอ​เซีย แซ้ง ต้าย เญย ยิว​ไท เมี่ยน . นิ่น บัว เซ จวั่ง หวุ่ย เญย เมี่ยน , ต้ง เมี่ยน เห่ว , “ ปู๋ง ฆอย เญย เมี่ยน เญย หวุ่ย . ”
44006010	มป่า นิ่น บัว แฑง ไม้ ฮี่ง เหว่ย หฒุ สีง ลี่ง ปุน สะ​เท​เฟน ม่าย ธง-เม่ง ก๊อง หว่า .
44006011	นิ่น บัว ฯฒฯ เป่ย เดี๊ย ธี้ง เมี่ยน ก๊อง , “ เยีย บัว ไฮ์ น้าย ล่าน เมี่ยน คี โม​เซ หย่า คี ทิน-ฮู่ง . ”
44006012	นิ่น บัว ฯฒฯ โธะ หฒวัง เมี่ยน เหธา เมี่ยน โก๋ เหธา หฌาว เล์ย เญย ฟิน-แซง มี่ง เฒาะ สะ​เท​เฟน ต้อ มี่ง ยิว​ไท เมี่ยน เญย กุ๊น สี่ หวุ่ย วั้ว .
44006013	นิ่น บัว แอ๋ง ล์อ เมี่ยน โหฒว จ๊า ฒอง-เหฒง ก๊อง , “ น้าย ล่าน เมี่ยน ไม้ ตี้ง เลี่ยว เญย ก๊อง คี หฒั่ง ทิน-ฮู่ง เญย เปย๊า เหธา เล์ย-หลัด ,
44006014	เหว่ย หฒุ เยีย บัว ไฮ์ นิ่น ก๊อง นา​ซา​เล้ด มู้ง เญย เย​ซู อ๋อย โหฒว หว่าย น้าย นอม ต๋อง หย่า ก๊อย เหฑ่ง โล์-ฮนอย โม​เซ จิว ปุน บัว เญย เล์ย-ฝีง . ”
44006015	เฒว์ย เจี๊ยน กุ๊น สี่ หวุ่ย เญย หฒวัง เมี่ยน นุๆ เญย หมั่ง เจี๊ยน สะ​เท​เฟน เญย เฮมียน , ปวัด ฮนั้ง ฟิน-เมี่ยน เญย เฮมียน นอ .
44007001	ต้ม ไซ เมี่ยน หน่าย ก๋า สะ​เท​เฟน , “ น้าย เต๋ย สี่ หฒะเก้ง ม่าย เญย ไฟ ? ”
44007002	สะ​เท​เฟน เตา , “ หฒวัง เมี่ยน โก๋ เหธา หฒวัง ก๋อ-โย์ว อ่า , หมวัง เยีย ก๊อง โอ่ . บัว เญย อง-ถาย , อับ​ลา​ฮัม , เยียม เม​โส​โป​เต​เมีย ไม้ แก้ง มี่ง ฮา​ลาน วั้ว หฒั่น , ฌัง-หล่าง เญย ทิน-ฮู่ง หิ่น ธ้วด ต้าย
44007003	ก๊อง บั๋ว นิ่น , ‘ อ๋อย หฒุ กวั่ง เจี๊ยน เม่ย เญย เต่ย-ปูง เหธา เม่ย เญย เธียน-เธะ มี่ง เยียม ต้ง เยีย อ๋อย ปุน เม่ย ฮิ้ว วั้ว นอม เต่ย-ปูง . ’
44007004	“ อับ​ลา​ฮัม ฯฒฯ ธ้วด เคน​เดีย เมี่ยน เญย เต่ย-ปูง มี่ง เยียม ฮา​ลาน เต่ย-ปูง . นิ่น เญย เตีย ไต่ มี่ง , ทิน-ฮู่ง พ้าย อับ​ลา​ฮัม ต้าย เยียม อี้ หฒั่น เม่ย บัว เยียม น้าย นอม เต่ย-ปูง .
44007005	วั้ว หฒั่น ทิน-ฮู่ง เลี่ยม เหยียด นอม เหฒา-เป๊น ธ้าย เญย เดา หย่า ไม้ ปุน โหฒว นิ่น เญย ป่วน . มป่า อับ​ลา​ฮัม ไม้ แก้ง ม่าย ฝุเจว๊ย วั้ว หฒั่น ทิน-ฮู่ง แล์ง ปุน น้าย นอม เต่ย-ปูง นิ่น เหธา นิ่น เญย เฒ้ย-ฟุน .
44007006	ทิน-ฮู่ง ฮนั้ง น้าย นอ ก๊อง บั๋ว นิ่น , ‘ เม่ย เญย เฒ้ย-ฟุน อ๋อย หฒุ เยียม กั้น นอม กั๊วะ , หฒุ วั้ว นอม กั๊วะ เญย เมี่ยน ห่อย นิ่น บัว โหฒว โน่ว , เหฒย นิ่น บัว เฝย แป๊ะ หฮญัง .
44007007	มป่า เยีย อ๋อย ตี่ง ห่อย นิ่น บัว โหฒว โน่ว วั้ว เต๋ย เมี่ยน เญย ฒุ์ย . ฆะฮ้า นิ่น บัว อ๋อย ธ้วด วั้ว นอม เต่ย-ปูง ต้าย เยียม น้าย นอม ต๋อง หฒั่ง เยีย . ’
44007008	ทิน-ฮู่ง ฯฒฯ ปุน เจี๋ย ก๊าด เญย เล์ย โหฒว แล์ง แหง่ง หว่า เญย จั๋ง-โห่ . ฮนั้ง หน่าย อับ​ลา​ฮัม เญย ตอน , อี​สัก , ธ้วด เสย ปวั๊ง เหฮยียด ฮนอย , อับ​ลา​ฮัม เถง นิ่น เจี๋ย ก๊าด เญย เล์ย . อี​สัก โหฒว ยา​โค้บ เญย เตีย , ยา​โค้บ หย่า โหฒว บัว เญย เหฒียบ เหญ่ย เต้า อง-ถาย เญย เตีย .
44007009	“ น้าย เต๋ย อง-ถาย เหมว่ย เจี๊ยะ นิ่น บัว เญย โย์ว , โย​เซ้บ , ฯฒฯ หม่าย นิ่น มี่ง อี​ยิบ เต่ย-ปูง โหฒว โน่ว . มป่า ทิน-ฮู่ง เหธา นิ่น เยียม ,
44007010	เหฌียว นิ่น เปย๋า ดุ๊ด หน่าน ฒี่ง . ทิน-ฮู่ง ปุน โย​เซ้บ ม่าย ธง-เม่ง หย่า โหฒว ตุ๊ หอบ อี​ยิบ เต่ย-ปูง เญย ฟา​โล ฮู่ง . ฟา​โล ฮู่ง ฯฒฯ ปุน นิ่น โหฒว หฒูง กุ๊น อี​ยิบ เต่ย-ปูง หย่า กุ๊น เหฑ่ง ฮู่ง ติ่น .
44007011	“ ฆะฮ้า อี​ยิบ เต่ย-ปูง เหธา คา​นา​อัน เต่ย-ปูง ปวั้ง หฒุ ต้ม หง่อ ห่อย นิ่น บัว โค้ว . บัว เญย อง-ถาย ล์อ ไม้ ตุ๊ หาย หญู่ง หญั่น อ๊ะ .
44007012	มป่า ยา​โค้บ ไฮ์ ก๊อง อี​ยิบ เต่ย-ปูง ม่าย ล่าง หฒิ , นิ่น ฯฒฯ พ้าย บัว เญย อง-ถาย มี่ง ตะเยี้ยด หฑุ่น .
44007013	ตะเหญ่ย หฑุ่น โย​เซ้บ ปุน นิ่น เญย ก๋อ เหธา โย์ว ฮิ้ว ตุ๊ นิ่น . ฟา​โล ฮู่ง ฯฒฯ ฮิ้ว ตุ๊ โย​เซ้บ เญย ฮมวั้ง ต่อย เญย เจ๊า-โหล่ว .
44007014	โย​เซ้บ ฯฒฯ ปุน หว่า มี่ง บั๋ว นิ่น เญย เตีย , ยา​โค้บ , เหธา นิ่น เญย เหยียด ฒู้ง ฮมวั้ง ต่อย ต้าย . ( เหยียด ฒู้ง ม่าย เธี้ยด เหฒียบ ฮม์ ล่าน เมี่ยน . )
44007015	ยา​โค้บ เหธา บัว เญย อง-ถาย ฯฒฯ ซุ้ย มี่ง อี​ยิบ เต่ย-ปูง หย่า เยียม วั้ว เกวย เสย .
44007016	นิ่น บัว เญย เซย ต้อ หฑวน เซ​เคม , หฒัง เจี๊ยน อับ​ลา​ฮัม หล่ง ญ่าน เถง ฮา​โม เญย ตอน ม์าย วั้ว นอม โฒ้ว .
44007017	“ อ๊า ลั่ม เต๋ย เถา ทิน-ฮู่ง อ๋อย โหฒว เอย นิ่น แล์ง ปุน อับ​ลา​ฮัม เญย หว่า , อิ​สะ​ลา​เอน เมี่ยน เยียม อี​ยิบ เต่ย-ปูง หฮยาง ตุ๊ ธั้ม ไห่ .
44007018	โหฒว เกา , แอ๋ง ม่าย เต้า เซียง-ฮู่ง กุ๊น อี​ยิบ เต่ย-ปูง . นิ่น หย่า ไม้ ฮิ้ว ตุ๊ เหยียด เต๋ย โย​เซ้บ .
44007019	นิ่น ดั๊ว บัว น้าย ฝีง เมี่ยน หย่า โหฒว โตะ ปุน บัว เญย อง-ถาย , อ๊าบ นิ่น บัว เฒาะ นิ่น บัว เญย กู้งว์า กวั่ง , ปุน กู้งว์า ไม้ ม่าย แหม่ง เฒี่ยง .
44007020	“ ต๋อย หฒุ วั้ว หฒั่น โม​เซ ธ้วด เสย ต้าย , หย่า เอย ทิน-ฮู่ง ปวัด , นิ่น เฒี่ยง ตุ๊ เหฑว่ย ไห่ . นิ่น เญย เตี๋ย หม่า ฯฒฯ ต้อ นิ่น เยียม เปย๊า ปวั๊ง ปัว หฮลา เหญียะ .
44007021	เถา หฒุ กวั่ง กะเหญี่ย วั้ว หฒั่น , ฮู่ง เญย เซียะ ฯฒฯ ฮล้อบ ต้าย ต้อ โฮล โหฒว นิ่น กั้น เญย ตอน .
44007022	โม​เซ ตุ๊ โหะ เหฑ่ง อี​ยิบ เมี่ยน เญย ธง-เม่ง เญย เจ๊า . นิ่น ก๊อง เญย หว่า , โหฒว เญย สี่ , หฒะเก้ง โหฒว ตุ๊ ไกว ไห่ .
44007023	“ โม​เซ ตุ๊ เฝย เหฒียบ หฮญัง วั้ว หฒั่น , นิ่น เจี์ย เฮญี้ยว มี่ง หมั่ง เหธา นิ่น จวั่ง ฝีง วั้ว เต๋ย อิ​สะ​ลา​เอน เมี่ยน .
44007024	มี่ง เกา , ปวัด เต้า อี​ยิบ เมี่ยน ห่อย เต้า อิ​สะ​ลา​เอน เมี่ยน . โม​เซ มี่ง เถง หฒุ ห่อย วั้ว เต้า จ๊าว เซี่ยว ฯฒฯ ไต๋ วั้ว เต้า อี​ยิบ เมี่ยน .
44007025	( โม​เซ หล่าย เหธา นิ่น จวั่ง ฝีง เญย เมี่ยน ไฮ่ ฮิ้ว ตุ๊ ทิน-ฮู่ง อ๋อย หล่ง นิ่น เหฌียว นิ่น บัว , มป่า นิ่น บัว ไม้ เปียะ เฮญี้ยว . )
44007026	ตะเหญ่ย ฮนอย นิ่น แอ๋ง ปวัด อี เต้า อิ​สะ​ลา​เอน เมี่ยน เบ๊าะ จ๋า , นิ่น ฯฒฯ มี่ง ป๊า นิ่น บัว . นิ่น ก๊อง , ‘ ก๋อ-โย์ว อ้า ! เม่ย บัว ล่ม ฑ่อย อิ​สะ​ลา​เอน เมี่ยน , เหว่ย หาย ติ่ว ล่าน อ๋อย ห่อย ล่าน ? ’
44007027	“ มป่า ต้ง ต่อง วั้ว เต้า ฟ้ง โม​เซ เปย๋า ฆอย . นิ่น ก๊อง , ‘ หาย เต้า ออน เม่ย ต้าย กุ๊น เยีย บัว , เถง เยีย บัว ตุ๋น สี่ ?
44007028	เม่ย อ๋อย ไต๋ เยีย ฮนั้ง อะฮนอย เม่ย ไต๋ วั้ว เต้า อี​ยิบ เมี่ยน น่อ ? ’
44007029	โม​เซ ไฮ์ น้าย เต๋ย หว่า นิ่น ฯฒฯ เปย๋า ธ้วด อี​ยิบ เต่ย-ปูง มี่ง เยียม มี​เดียน เต่ย-ปูง . เยียม วั้ว นิ่น ตุ๊ อี เต้า ตอน ต้าย อ๊ะ .
44007030	“ เจี๋ย ลิ์ว เฝย เหฒียบ หฮญัง , โม​เซ เยียม วั้ว เต่ย-ปูง-ฮวาง , เล่ย ซี​นาย บง ไม้ หนั่ง โก , ม่าย เต้า ฟิน-เมี่ยน เยียม เหฒียะ เจี๊ยน เดี๋ยง-ตอน-ฟ้ม เญย โต์ว-เบียด กะญั์ว หิ่น ปุน โม​เซ ปวัด .
44007031	โม​เซ ปวัด ฯฒฯ บัวะ ฮ่อง ไห่ . มี่ง ฟัด เต๋ย หมั่ง ฯฒฯ ไฮ์ เฒี้ยว เญย เฉีย ก๊อง ,
44007032	‘ เยีย เซ เม่ย เญย อง-ถาย เญย ทิน-ฮู่ง , อับ​ลา​ฮัม , อี​สัก เหธา ยา​โค้บ เญย ทิน-ฮู่ง . ’ โม​เซ กั้ม เหฑีย ไห่ , ซิน หฒิน , เลี่ยม ไม้ ก๊าม หมั่ง .
44007033	“ เฒี้ยว แอ๋ง ก๊อง บั๋ว นิ่น , ‘ ทุด ฆอย เฮ่ ม่าะ ! เม่ย อี้ หฒั่น โซ้ว เจี๊ยน น้าย นอม ต๋อง เซ ธีง-เหฑ่ง เญย เดา .
44007034	เยีย ปวัด เยีย เญย เมี่ยน เยียม อี​ยิบ เต่ย-ปูง เสี่ยว โค้ว , หย่า ไฮ์ นิ่น บัว ฌุ่น เจี๊ยน เยียม . เยีย ฯฒฯ เหฌี่ย ต้าย อ๋อย เหฌียว นิ่น บัว . ต้าย ม่าะ ! เยีย อ๋อย พ้าย เม่ย มี่ง อี​ยิบ เต่ย-ปูง . ’
44007035	“ น้าย เต้า โม​เซ ต้ง ฒิ่น ด่าง อิ​สะ​ลา​เอน เมี่ยน เฆ่ม วั้ว เต้า . นิ่น บัว ก๊อง , ‘ หาย เต้า ออน เม่ย ต้าย กุ๊น เยีย บัว , เถง เยีย บัว ตุ๋น สี่ ? ’ ทิน-ฮู่ง กั้น หล่ง เยียม เดี๋ยง-ตอน-ฟ้ม หิ่น ธ้วด วั้ว เต้า ฟิน-เมี่ยน พ้าย โม​เซ กุ๊น นิ่น บัว หย่า เหฌียว นิ่น บัว .
44007036	นิ่น ต้อ แปะ ฝีง ธ้วด อี​ยิบ เต่ย-ปูง หย่า เยียม อี​ยิบ เต่ย-ปูง , เยียม ค้อย-ซิ , หย่า เยียม เฝย เหฒียบ หฮญัง เต่ย-ปูง-ฮวาง โหฒว บัวะ ฮ่อง เญย สี่ เหธา จั๋ง-โห่ .
44007037	“ ต้ง น้าย เต้า โม​เซ ก๊อง บั๋ว อิ​สะ​ลา​เอน เมี่ยน , ‘ ทิน-ฮู่ง อ๋อย เหว่ย เม่ย บัว พ้าย เต้า โต่ว หว่า เมี่ยน ฮนั้ง เยีย นอ , เยียม เม่ย บัว เญย ก๋อ-โย์ว บุด๋ง ธ้วด ต้าย . ’
44007038	ต้ง น้าย เต้า เหธา อิ​สะ​ลา​เอน เมี่ยน กั๊บ ฒุ้น เยียม เต่ย-ปูง-ฮวาง . นิ่น เหธา บัว เญย อง-ถาย หย่า เหธา เยียม ซี​นาย บง เหธา นิ่น ก๊อง หว่า วั้ว เต้า ฟิน-เมี่ยน เยียม , หย่า ฒิบ เฒี่ยง เจี๊ยน เญย โต์ จิว ปุน บัว .
44007039	“ มป่า บัว เญย อง-ถาย เฆ่ม โม​เซ , ไม้ คั้ง หมวัง นิ่น เญย หว่า . เฮญี้ยว ขูง ฮนั้ม ต๋าว ซิน หฑวน วั้ว อี​ยิบ เต่ย-ปูง ฮนั้ง .
44007040	นิ่น บัว ฯฒฯ บั๋ว อา​โลน , ‘ โท้ เม่ย เหฒย เต๋ย เฒี่ยน เญย ฝัง เยี์ยน เยีย บัว เญย เจ๊า ม่าะ ! ต้อ เยีย บัว ธ้วด อี​ยิบ เต่ย-ปูง วั้ว เต้า โม​เซ อง เจี๋ย หาย หมี่ อ๊ะ , เยีย บัว หย่า ไม้ ฮิ้ว . ’
44007041	ต้ง วั้ว หฑุ่น นิ่น บัว โหฒว เต้า ง่ง โก๊ว ตอน เญย ฝัง , ต้อ กะน้าย มี่ง เหฒี่ย , หย่า เบ่น หญั่น ฮบ โห่ว นิ่น บัว กั้น เญย ปั์ว เหฒย ต้าย เญย กะน้าย .
44007042	ทิน-ฮู่ง ฯฒฯ ไม้ หมั่ง นิ่น บัว อ๊ะ . เซว่ย นิ่น บัว หฒั่ง กู้ หงว่าย ลู่ง เญย เหฮลย , ฮนั้ง เฟี้ย เจี๊ยน โต่ว หว่า เมี่ยน เญย โซว นอ . โซว ก๊อง , ‘ อิ​สะ​ลา​เอน เมี่ยน อ้า ! เม่ย บัว เยียม เฝย เหฒียบ หฮญัง เต่ย-ปูง-ฮวาง , เม่ย บัว ไม้ เฒ์ย ไต๋ แซง-คู้ เหฒี่ย เยีย .
44007043	เม่ย บัว แกง โม​เล้ก เฒี่ยน เญย ด๊บ-ลิ่ว , หย่า แกง เล​ฟาน เฒี่ยน เญย เหฮลย , เซ เม่ย บัว กั้น เหฒย ต้าย หฒั่ง เญย หมิ่ว-ฝัง . เหว่ย น้าย เยีย อ๋อย กว๊าด เม่ย บัว มี่ง บา​บี​โลน เญย วั้ว ด่าง แหมง . ’
44007044	“ บัว เญย อง-ถาย เยียม เต่ย-ปูง-ฮวาง วั้ว หฒั่น , นิ่น บัว ม่าย วั้ว นอม แล์ง แหง่ง หว่า เญย ด๊บ-ลิ่ว . น้าย นอม ด๊บ-ลิ่ว นิ่น บัว เอย ทิน-ฮู่ง พ้าย โม​เซ หย่า ปุน โม​เซ ปวัด เจี๋ย เญย หญู่ง เฒ้ย โหฒว ต้าย .
44007045	ฆะฮ้า บัว เญย อง-ถาย ตุ๊ หฑิบ วั้ว นอม หฒั่ง ทิน-ฮู่ง เญย ด๊บ-ลิ่ว หย่า เปี้ยน กัน เจี๊ยน โย​ซู​วา มี่ง . เถา นิ่น บัว ต้าย แฑง เต่ย-ปูง , ต้ง ทิน-ฮู่ง หฒุ่น เยียม ด่าง วั้ว เต๋ย เมี่ยน ถุย ธ้วด น้าย นอม เต่ย-ปูง , นิ่น บัว เปี้ยน เจี๊ยน วั้ว นอม ด๊บ-ลิ่ว เปียะ . ด๊บ-ลิ่ว หย่า เยียม หน่าย เถา ดา​วิด ฮู่ง เญย ลู่ง เดี๊ย .
44007046	ดา​วิด ฮู่ง ตุ๊ ทิน-ฮู่ง อะเฮน้ย นิ่น , ฯฒฯ โท้ ทิน-ฮู่ง ปุน นิ่น ลิ์ว เล์ย นอม ต๋อง ปุน ยา​โค้บ เญย ทิน-ฮู่ง เยียม .
44007047	มป่า ต้ง ซา​โล​มอน เหว่ย ทิน-ฮู่ง ตุ๊ โหฒว วั้ว นอม เปย๊า .
44007048	“ มป่า เยียม ฮลัง เจี๋ย เญย ทิน-ฮู่ง ไม้ เฒ์ย เยียม เมี่ยน โหฒว ต้าย เญย เปย๊า . ฮนั้ง โต่ว หว่า เมี่ยน ก๊อง ,
44007049	“ ลู่ง เซ เยีย เญย เหว่ย , เดา เซ เยีย หลอง เหฒา เญย ต๋อง . เม่ย บัว เหว่ย เยีย เหธย เญย ติ่น อ๋อย ฮนั้ง หาย นอ ? เยีย ตุ๊ ฮิด ขวน เญย ต๋อง อ๋อย เยียม หาย ?
44007050	น้าย เต๋ย กะน้าย เหยียด ฒู้ง เซ เยีย กั้น เญย ปั์ว เหฒย ต้าย ไม้ เฒ์ย ? ” ’
44007051	“ เม่ย บัว เฮญี้ยว แหง่ง เญย เมี่ยน อ้า ! เม่ย บัว มน่อม โฮ์ , ไม้ หมวัง ทิน-ฮู่ง . เม่ย บัว เหธา เม่ย บัว เญย อง-ถาย ฟี่ ฮนั้ง เญย , หาย หฒั่น หย่า แหง่ง เจี๊ยน สีง ลี่ง .
44007052	ม่าย หาย เต้า โต่ว หว่า เมี่ยน ไม้ หฒุ เม่ย บัว เญย อง-ถาย โหฒว โตะ เจี๋ย ? เลี่ยม ต้าย โต่ว หว่า ก๊อง แป้ง ฟิม วั้ว เต้า อ๋อย ต้าย , บัว เญย อง-ถาย ฒู้ง ไต๋ นิ่น บัว กวั่ง หมี่ อ๊ะ . อี้ หฒั่น แป้ง ฟิม วั้ว เต้า เม่ย บัว หม่าย หย่า ไต๋ นิ่น กวั่ง .
44007053	ฟิน-เมี่ยน จิว ทิน-ฮู่ง เญย เล์ย-หลัด ปุน เม่ย บัว , เม่ย บัว หย่า ตุ๊ ฒิบ หมี่ อ๊ะ , มป่า ไม้ เอย เจี๊ยน โหฒว . ”
44007054	กุ๊น สี่ วั้ว กวั้น เมี่ยน ไฮ์ สะ​เท​เฟน ก๊อง น้าย เต๋ย หว่า , นิ่น บัว เฉีย เจี์ย ! ไห่ , ฯฒฯ ตับ ญ่า ตับ เธ้ย เญย .
44007055	มป่า สะ​เท​เฟน ม่าย สีง ลี่ง เยียม ปวั๊ง เฮญี้ยว . นิ่น หมั่ง กู้ หงว่าย ลู่ง , ปวัด ทิน-ฮู่ง เญย ฌัง-หล่าง หย่า ปวัด เย​ซู โซ้ว เจี๊ยน ทิน-ฮู่ง เญย บย่าว แหมง ปูง .
44007056	นิ่น ก๊อง , “ เม่ย บัว หมั่ง ก๋า ม่าะ ! เยีย ปวัด ลู่ง แก้ง ฆอย , หย่า ปวัด ป้าม เมี่ยน เญย ตอน โซ้ว เจี๊ยน ทิน-ฮู่ง เญย บย่าว แหมง ปูง . ”
44007057	หฒวัง เมี่ยน แอ๋ง ไฮ์ นิ่น ฮนั้ง น้าย นอ ก๊อง , นิ่น บัว ฯฒฯ ฌี่ หฌูง หฌุด เญย เห่ว , หย่า หล่ง ปั์ว ฒด เจี๊ยน มน่อม ค้วด ถิว มี่ง ธา สะ​เท​เฟน ,
44007058	หลั่น นิ่น ธ้วด กะเหญี่ย หฒิ ฒี่ง , เฒาะ หละเปย๊ย ฒง ไต่ นิ่น . ต๋อย เหฒง วั้ว เต๋ย เมี่ยน ไจ๊ นิ่น บัว เญย ต้ม ลุย อัน เจี๊ยน เต้า เมี่ยน หลุน เมี่ยน , บั๋ว เห่ว เซา​โล , เญย เหฒา-เฮลน .
44007059	เมี่ยน หล่ง หละเปย๊ย ฒง เกา สะ​เท​เฟน , สะ​เท​เฟน เห่ว เจี๊ยน ทิน-ฮู่ง ก๊อง , “ เฒี้ยว เย​ซู อ้า ! โท้ เม่ย ฒิบ เยีย เญย ลี่ง ว่วน ! ”
44007060	นิ่น เกว่ย เหฌี่ย เดา เห่ว เฉีย โฮล เญย ก๊อง , “ เฒี้ยว อ้า ! โท้ เม่ย กวั่ง ฆอย ไม้ ตู๋ง หล่ง นิ่น บัว โหฒว น้าย เต๋ย ฒุ์ย . ” ก๊อง เซ้ด หว่า นิ่น ฯฒฯ ตั๋ง เฉีย หมี่ อ๊ะ .
44008001	น้าย เต๋ย เมี่ยน ไต๋ สะ​เท​เฟน , เซา​โล หย่า อะเฮน้ย เญย . ต้ง วั้ว ฮนอย เมี่ยน เจี์ย กอน โหฒว โตะ ห่อย เย​ลู​ซา​เลม ฒี่ง เญย จิว-ปาง เมี่ยน โค้ว ไห่ . ธ้วด ลิ์ว กง-โฒ่ บัว , เสียน เย​ซู เญย เมี่ยน เหยียด ฒู้ง เปย๋า หฑาน , มี่ง เยียม ยู​เดีย แซ้ง เหธา สะ​มา​เลีย แซ้ง .
44008002	ม่าย เต๋ย กัน หลง ทิน-ฮู่ง เญย เมี่ยน ต้อ สะ​เท​เฟน เญย เซย มี่ง หฒัง , เฮญี้ยว เฑ่า ไห่ , เหฌี่ย ชะ เญี้ยม เบี้ยวๆ เญย .
44008003	มป่า เซา​โล อ๋อย เหมียด จิว-ปาง , นิ่น ฯฒฯ เฒว่ย เปย๊า ล์อ เสียน เย​ซู เญย เมี่ยน มจั่ง มเซียะ เฒาะ ทอ มี่ง หววน เจี๊ยน โล่ .
44008004	เปย๋า หฑาน วั้ว เต๋ย เสียน เย​ซู เญย เมี่ยน มี่ง เถา หาย , นิ่น บัว ฒุ่น เจี๊ยน คู้ เฝียน มี่ง .
44008005	ฟี​ลิบ มี่ง เถา สะ​มา​เลีย แซ้ง เญย เหยียด นอม ฒี่ง ฒุ่น บั๋ว เมี่ยน กี​ตู่ เซ ต้ง เย​ซู .
44008006	หฒวัง เมี่ยน ไฮ์ ฟี​ลิบ ก๊อง เญย หว่า หย่า ปวัด นิ่น โหฒว ธ้วด บัวะ ฮ่อง ไห่ เญย สี่ , นิ่น บัว ฯฒฯ หลงๆ เญย หมวัง .
44008007	เฮยี่ย ไกว๊ เมี้ยน เยียม เมี่ยน เญย ซิน ง้าวๆ เญย เห่ว เจี๊ยน ธ้วด . เหฒา ไบ เหฒา หว่าย เญย เมี่ยน ตุ๊ หฒ่อ หลง ธั้ม ไห่ .
44008008	วั้ว นอม ฒี่ง เญย เมี่ยน ฯฒฯ เฌียน-โย่ว ออน-เหลาะ ไห่ อ๊ะ .
44008009	ม่าย เต้า เมี่ยน , บั๋ว เห่ว ซี​โมน , เยียม วั้ว นอม ฒี่ง โหฒว ฟ้าด เล่า เต๋ย อ๊ะ , ปุน สะ​มา​เลีย เมี่ยน บัวะ ฮ่อง ไห่ นิ่น . นิ่น เธง นิ่น กั้น เซ เหยียด เต้า โหฒว โฮล เญย เมี่ยน .
44008010	ไม้ กุ๊น หาย ฮ่อง เมี่ยน , เหยียด ฒู้ง อ๋อย หมวัง นิ่น เญย หว่า . นิ่น บัว ก๊อง , “ น้าย ล่าน เมี่ยน ม่าย เยียม ทิน-ฮู่ง ต้าย เญย ชะ . เซ ต้ง เมี่ยน เห่ว , ‘ ต้ม ชะ ’ วั้ว เต้า . ”
44008011	ซี​โมน โหฒว ฟ้าด ปุน เมี่ยน บัวะ ฮ่อง ไห่ , นิ่น บัว ฯฒฯ กัน นิ่น เล่า อ๊ะ .
44008012	มป่า ฟี​ลิบ ฒุ่น คู้ เฝียน ก๊อง ทิน-ฮู่ง ต้าย โหฒว เฒี้ยว กุ๊น เมี่ยน หย่า ก๊อง เย​ซู กี​ตู่ เญย เจ๊า-โหล่ว . หฒวัง เมี่ยน เสียน นิ่น เญย หว่า , เลี่ยม มจั่ง มเซียะ เจี๋ย ววม เญย เล์ย เหฑ่ง .
44008013	ซี​โมน กั้น หย่า เสียน . นิ่น เจี๋ย ลิ์ว ววม เญย เล์ย . นิ่น หฒั่นๆ กัน เจี๊ยน ฟี​ลิบ มี่ง หย่า บัวะ ฮ่อง ไห่ ฟี​ลิบ โหฒว เญย ต้ม จั๋ง-โห่ เหธา บัวะ ฮ่อง เญย สี่ .
44008014	กง-โฒ่ บัว เยียม เย​ลู​ซา​เลม ฒี่ง ไฮ์ ก๊อง สะ​มา​เลีย เมี่ยน ฒิบ ตุ๊ ทิน-ฮู่ง เญย โต์ หมี่ อ๊ะ . นิ่น บัว ฯฒฯ พ้าย ปี​เต เหธา โย​ฮัน มี่ง นิ่น บัว วั้ว .
44008015	ปี​เต เหธา โย​ฮัน มี่ง เถา , ฯฒฯ เถง เสียน เญย เมี่ยน เต๋า เก๋า , โท้ ทิน-ฮู่ง ปุน นิ่น บัว ฒิบ สีง ลี่ง ,
44008016	เหว่ย หฒุ สีง ลี่ง ไม้ แก้ง เหฌี่ย เหธา หาย เต้า เยียม . เมี่ยน ขูง เต๊ง เฒี้ยว เย​ซู เญย บั๋ว เจี๋ย ววม เญย เล์ย ฮนั้ง .
44008017	ปี​เต เหธา โย​ฮัน หล่ง ปั์ว มาน เจี๊ยน นิ่น บัว , เต้าๆ ฯฒฯ ตุ๊ ฒิบ สีง ลี่ง หมี่ อ๊ะ .
44008018	ซี​โมน ปวัด กง-โฒ่ บัว หล่ง ปั์ว มาน เจี๊ยน เมี่ยน , หย่า ปวัด ทิน-ฮู่ง เหธย สีง ลี่ง ปุน นิ่น บัว , นิ่น ฯฒฯ ต้อ ญ่าน ต้าย อ๋อย ปุน ปี​เต เหธา โย​ฮัน .
44008019	นิ่น ก๊อง , “ โท้ เม่ย บัว ปุน น้าย หญู่ง ชะ เยีย , ปุน เยีย ไฮ่ หล่ง ปั์ว มาน หาย เต้า , วั้ว เต้า ฯฒฯ ตุ๊ ฒิบ สีง ลี่ง . ”
44008020	ปี​เต เตา นิ่น , “ หลาย เม่ย ฮนั้ม ต้าย ไฮ่ หล่ง ฒิ่น ญ่าน ม์าย ตุ๊ ทิน-ฮู่ง เญย ฒี่ง เหญ่ย , เม่ย เหธา เม่ย เญย ฒิ่น ญ่าน เหยียด ฒู้ง หฒุ เหมียด ม่าะ !
44008021	เม่ย เยียม เยีย บัว เญย กง ไม้ ม่าย เม่ย เญย ป่วน , เหว่ย หฒุ ทิน-ฮู่ง ปวัด เม่ย เญย เฮญี้ยว ไม้ หฒีง .
44008022	เม่ย อ๋อย หฒุ ก๊อย เฮญี้ยว กวั่ง เหฑ่ง น้าย หญู่ง หว่าย ไห่ เญย หฒะเอ๋ย . เม่ย เยียม เฮญี้ยว ฮนั้ม ธ้วด น้าย เต๋ย หว่าย สี่ มป่า เม่ย อ๋อย หฒุ เต๋า เก๋า โท้ , เหฑีย เฒี้ยว ไฮ่ กวั่ง ฆอย ปุน เม่ย มเปย .
44008023	เยีย ปวัด เม่ย เญย เฮญี้ยว ปะหละ เหมว่ย เจี๊ยะ ไห่ , หฒุ ฒุ์ย โด้ เจี๊ยน อ๊ะ . ”
44008024	ซี​โมน ก๊อง บั๋ว ปี​เต เหธา โย​ฮัน , “ โท้ เม่ย บัว เถง เยีย เต๋า เก๋า โท้ เฒี้ยว ไม้ ตู๋ง ปุน เยีย หฒุ ฮนั้ง เม่ย บัว ก๊อง วั้ว นอ โอ่ . ”
44008025	ปี​เต เหธา โย​ฮัน โหฒว ลิ์ว ฒอง-เหฒง หย่า ฒุ่น ลิ์ว เฒี้ยว เญย โต์ , นิ่น บัว หฑวน เย​ลู​ซา​เลม ฒี่ง . หฑวน วั้ว หฒั่น นิ่น บัว ยั่ง สะ​มา​เลีย แซ้ง เญย ธั้ม-นอม ล์าง ฒุ่น เจี๊ยน คู้ เฝียน หฑวน .
44008026	ม่าย เต้า เฒี้ยว เญย ฟิน-เมี่ยน ต้าย บั๋ว ฟี​ลิบ , “ อ๋อย หฒุ มี่ง น่าม ปูง แหมง , เยียม เย​ลู​ซา​เลม ฒี่ง มี่ง กา​ซา ฒี่ง วั้ว ติ้ว เจ๊า . ” ( น้าย ติ้ว เจ๊า เจี๋ย เต่ย-ปูง-ฮวาง . )
44008027	ฟี​ลิบ ฯฒฯ ธ้วด เจ๊า มี่ง อ๊ะ . ม่าย เต้า เอ​ที​โอ​เปีย กั๊วะ เญย ต้ม เจียน เถง เอ​ที​โอ​เปีย ฮู่ง หม่า , คาน​ดา​สี , โก๋ว นิ่น เญย เหยียด ฒู้ง ฒิ่น ญ่าน . น้าย เต้า ต้ม เจียน มี่ง เย​ลู​ซา​เลม ฒี่ง ป๋าย ทิน-ฮู่ง หฑวน , เฒว์ย เจี๊ยน ม์า-เธีย โตะ เจี๊ยน โต่ว หว่า เมี่ยน , อิ​สะ​ยา , เญย โซว หฑวน . ฟี​ลิบ ฯฒฯ ธ้วด เจ๊า มี่ง อ๊ะ . ม่าย เต้า เอ​ที​โอ​เปีย กั๊วะ เญย ต้ม เจียน เถง เอ​ที​โอ​เปีย ฮู่ง หม่า , คาน​ดา​สี , โก๋ว นิ่น เญย เหยียด ฒู้ง ฒิ่น ญ่าน . น้าย เต้า ต้ม เจียน มี่ง เย​ลู​ซา​เลม ฒี่ง ป๋าย ทิน-ฮู่ง หฑวน , เฒว์ย เจี๊ยน ม์า-เธีย โตะ เจี๊ยน โต่ว หว่า เมี่ยน , อิ​สะ​ยา , เญย โซว หฑวน .
44008028	
44008029	สีง ลี่ง ก๊อง บั๋ว ฟี​ลิบ , “ เม่ย อ๋อย หฒุ หฒุ่น หฒ่าย วั้ว จ๋า ม์า-เธีย หย่า นิด เจี๊ยน นิ่น เญย กะเฮลน มี่ง ม่าะ ! ”
44008030	ฟี​ลิบ ฯฒฯ ถิว เจี๊ยน มี่ง เถา นิ่น เญย กะเฮลน , ไฮ์ ต้ม เจียน โตะ เจี๊ยน โต่ว หว่า เมี่ยน , อิ​สะ​ยา , เญย โซว . ฟี​ลิบ ฯฒฯ หน่าย ก๋า , “ เม่ย โตะ เจี๊ยน หน่าย นอม ต๋อง , เม่ย เม่ง แปะ เญย ซ่าะ ? ”
44008031	ต้ม เจียน เตา , “ ไม้ ม่าย หาย เต้า พ้อ เม่ง บั๋ว เยีย , เยีย ฝู่ง ไฮ่ ฮิ้ว ตุ๊ ? ” นิ่น ฯฒฯ เห่ว ฟี​ลิบ ฝาว ต้าย เฒว์ย เจี๊ยน นิ่น เญย ม์า-เธีย .
44008032	ต้ม เจียน โตะ วั้ว โต่ว กีง-โซว เญย หว่า ฮนั้ง น้าย นอ ก๊อง , “ นิ่น ฮนั้ง เต้า ปะกี ยู่ง นอ , หฒุ ต้อ มี่ง ไต๋ , หย่า ฮนั้ง เต้า ปะกี ยู่ง ตอน หฒุ เมี่ยน จั๊บ เปยย ,
44008033	นิ่น หฒุ เมี่ยน ป่าย นิ่น เญย เฮมียน , หล่ง ม่าน เล์ย ห่อย นิ่น . ไม้ ม่าย หาย เต้า ตุ๊ ก๊อง เถา นิ่น เญย ฟุน-ฟะ เหว่ย หฒุ นิ่น เยียม ป้าม เกน เญย แหม่ง เจี๋ย เหฑ่ง หมี่ อ๊ะ . ”
44008034	วั้ว เต้า ต้ม เจียน หน่าย ฟี​ลิบ , “ โท้ เม่ย บั๋ว เยีย โอ่ . น้าย เต้า โต่ว หว่า เมี่ยน ก๊อง หฒุ หาย เต้า ? ก๊อง หฒุ นิ่น กั้น ไฟ ก๊อง หฒุ กั้น เต้า ? ”
44008035	ฟี​ลิบ ฯฒฯ เจี์ย กอน หล่ง น้าย โต่ว กีง-โซว ก๊อง เย​ซู เญย คู้ เฝียน ปุน ต้ม เจียน หมวัง .
44008036	นิ่น บัว เฒว์ย เจี๊ยน ม์า-เธีย มี่ง เกา , เถา นอม ต๋อง ปวัด ม่าย ววม เญย . วั้ว เต้า เจียน ก๊อง , “ หมั่ง ก๋า , น้าย ม่าย ววม เญย . ม่าย หาย หญู่ง ปุน เยีย ไม้ แก้ง ไฮ่ เจี๋ย ตุ๊ ววม เญย เล์ย ไฟ ? ”
44008037	ฟี​ลิบ เตา , “ สี ก๊อง เม่ย เหลียบ ตี่ง เฮญี้ยว เสียน , เจี๋ย ตุ๊ เญย เหลาะ . ” วั้ว เต้า เจียน ก๊อง , “ เยีย เสียน อ๊ะ . เยีย เสียน เย​ซู กี​ตู่ เซ ทิน-ฮู่ง เญย ตอน . ”
44008038	ก๊อง ลิ์ว , นิ่น เห่ว ม์า-เธีย ตี้ง เจี๊ยน . นิ่น บัว อี เต้า ฯฒฯ เปียะ ววม . ฟี​ลิบ หย่า เถง ต้ม เจียน เจี๋ย ววม เญย เล์ย .
44008039	นิ่น บัว ธ้วด ววม ต้าย , เฒี้ยว เญย สีง ลี่ง เลี่ยม เฒ่ย ต้อ ฟี​ลิบ มี่ง หมี่ อ๊ะ . ต้ม เจียน เฒียง หน่าย แอ๋ง ไม้ ตุ๊ ปวัด นิ่น อ๊ะ . มป่า ต้ม เจียน เฌียน-โย่ว เญย กัน เจี๊ยน เจ๊า หฑวน .
44008040	ฆะฮ้า เมี่ยน ปวัด ฟี​ลิบ เยียม วั้ว อา​โซ​ทัด ฒี่ง . นิ่น เยียม หน่าย เฒว่ย มู้ง เฒว่ย ล์าง ฒุ่น เจี๊ยน คู้ เฝียน มี่ง เถา ซี​ซา​ลี​ยา ฒี่ง .
44009001	เซา​โล หาย หฒั่น หย่า เซีย เจี๊ยน หว่า อ๋อย ไต๋ เฒี้ยว เญย เมี่ยน . นิ่น ฯฒฯ มี่ง เถา ต้ม ไซ เมี่ยน วั้ว
44009002	โท้ โซว ต้อ มี่ง ดา​มัด​กัด ฒี่ง , ยิว​ไท เมี่ยน เญย นอมๆ หวุ่ย ต้อง , ล์อ กัน เฒี้ยว เญย เจ๊า เญย เมี่ยน , ไม้ กุ๊น มจั่ง มเซียะ , เฒาะ นิ่น บัว โด้ เจี๊ยน ฝูง มี่ง เย​ลู​ซา​เลม ฒี่ง .
44009003	เซา​โล มี่ง เกา , อ๊า ลั่ม เต๋ย เถา ดา​มัด​กัด ฒี่ง . เลี่ยม เฒ่ย เยียม วั้ว ลู่ง ธ้วด นอม ต้ม ฌัง หฒิว ก๋อม เซา​โล เญย ซิน .
44009004	นิ่น ฯฒฯ คีง เหฌี่ย เดา หย่า ไฮ์ ก๊อง , “ เซา​โล อ้า ! เซา​โล ! เม่ย เหว่ย หาย ติ่ว โหฒว โตะ เยีย ? ”
44009005	เซา​โล ฯฒฯ หน่าย ก๋า , “ เฒี้ยว อ้า ! เม่ย ต้ง หาย เต้า ? ” เซา​โล แอ๋ง ไฮ์ หว่า เตา นิ่น , “ เยีย เซ เย​ซู , ต้ง เม่ย โหฒว โตะ วั้ว เต้า .
44009006	เจี์ย ซิน ต้าย เปียะ ฒี่ง อ๊ะ . เม่ย อ๋อย หฒุ โหฒว เญย ฯฒฯ ม่าย เมี่ยน บั๋ว เม่ย . ”
44009007	เหธา เซา​โล ต้าย วั้ว เต๋ย เมี่ยน ตี้ง เจี๊ยน วั้ว , เลี่ยม ก๊อง หว่า ไม้ ธ้วด . นิ่น บัว ไฮ์ ม่าย เฉีย มป่า ไม้ ปวัด หาย เต้า .
44009008	เซา​โล เจี์ย ซิน ต้าย หนูง ฆอย มฒีง หย่า หมั่ง ไม้ ปวัด หาย หญู่ง . กัน นิ่น ต้าย วั้ว เต๋ย เมี่ยน เคน นิ่น มี่ง เถา ดา​มัด​กัด ฒี่ง .
44009009	ตุ๊ ปัว ฮนอย กะญั์ว นิ่น เญย มฒีง หมั่ง ไม้ ปวัด หาย หญู่ง . นิ่น หย่า ไม้ หญั่น ไม้ ฮบ หาย หญู่ง .
44009010	เยียม ดา​มัด​กัด ฒี่ง ม่าย เต้า ไซ-ก๋อ , บั๋ว เห่ว อา​นา​เนีย , ปวัด หิ่น ย่าง เญย สี่ . เฒี้ยว เห่ว นิ่น , “ อา​นา​เนีย อ้า ! ” นิ่น ฯฒฯ เตา , “ เฒี้ยว อ้า ! เยีย เยียม น้าย โอ่ . ”
44009011	เฒี้ยว ก๊อง บั๋ว นิ่น , “ อ๋อย หฒุ มี่ง ม่าย บั๋ว เห่ว เจ๊า-หฒะ วั้ว ติ้ว เจ๊า . เถา ยู​ดาด เญย เปย๊า อ๋อย หฒุ หน่าย , ทา​ซัด ฒี่ง เญย เซา​โล เยียม หาย . นิ่น เต๋า เก๋า เจี๊ยน เญย ,
44009012	หย่า ปวัด หิ่น ย่าง เญย สี่ . นิ่น ปวัด ล่าน เมี่ยน , บั๋ว เห่ว อา​นา​เนีย , เปียะ ต้าย หล่ง ปั์ว มาน นิ่น , ปุน นิ่น แอ๋ง ไฮ่ หมั่ง ตุ๊ ปวัด ต้าย . ”
44009013	อา​นา​เนีย เตา , “ เฒี้ยว อ้า ! เยีย ไฮ์ เมี่ยน ธั้ม เญย ก๊อง วั้ว ล่าน เมี่ยน เยียม เย​ลู​ซา​เลม ฒี่ง กวัด โตะ ห่อย เม่ย เญย ธีง-เหฑ่ง เมี่ยน โค้ว ไห่ น่อ .
44009014	นิ่น หย่า ตุ๊ ไซ เมี่ยน เปย๊ย เญย หลี่ง ต้าย น้าย , ดา​มัด​กัด ฒี่ง , เฒาะ เหยียด ฒู้ง เสียน เม่ย เญย เมี่ยน โด้ เจี๊ยน . ”
44009015	เฒี้ยว ก๊อง บั๋ว นิ่น , “ กุ๊น มี่ง ม่าะ ! เยีย กิ๊น นิ่น ต้าย โหฒว เยีย เญย โปว . นิ่น อ๋อย หฒุ ฒุ่น เยีย เญย บั๋ว ปุน หม่าน ฝีง จั๋น เหธา นิ่น บัว เญย ฮู่ง เตี๋ย แอ๋ง เหธา อิ​สะ​ลา​เอน เมี่ยน หมวัง .
44009016	เยีย กั้น อ๋อย ปุน นิ่น ฮิ้ว ตุ๊ นิ่น เหว่ย เยีย เญย บั๋ว อ๋อย หฒุ เสี่ยว ด่ง หาย โค้ว . ”
44009017	อา​นา​เนีย ฯฒฯ มี่ง อ๊ะ . เถา วั้ว นิ่น เปียะ เปย๊า มี่ง , ฯฒฯ มาน เจี๊ยน เซา​โล ก๊อง , “ เซา​โล โย์ว อ้า ! ต้ง เยียม ด๊าม-เจ๊า หิ่น ย่าง ปุน เม่ย ปวัด วั้ว เต้า เฒี้ยว เย​ซู , พ้าย เยีย ต้าย เหว่ย ปุน เม่ย แอ๋ง ไฮ่ หมั่ง ตุ๊ ปวัด , หย่า ตุ๊ สีง ลี่ง ปวั๊ง เม่ย เญย เฮญี้ยว . ”
44009018	เลี่ยม เฒ่ย ม่าย กะน้าย ฮนั้ง เบย์า-เจี๋ย นอ , เยียม เซา​โล เญย มฒีง ด๊อด เหฌี่ย . นิ่น ฯฒฯ หมั่ง ตุ๊ ปวัด อ๊ะ . นิ่น เจี์ย ซิน ต้าย เจี๋ย ววม เญย เล์ย .
44009019	หญั่น ลิ์ว หฮนาง , นิ่น ฯฒฯ เฮ้น ต้าย อ๊ะ . เซา​โล เหธา ดา​มัด​กัด ฒี่ง เสียน เย​ซู เญย เมี่ยน เยียม อี เหฒีย ฮนอย .
44009020	นิ่น เลี่ยม เฒ่ย มี่ง ยิว​ไท เมี่ยน เญย หวุ่ย ต้อง ฒุ่น บั๋ว เมี่ยน เย​ซู หฒะเก้ง ทิน-ฮู่ง เญย ตอน .
44009021	หมวัง ไฮ์ เญย เมี่ยน เหยียด ฒู้ง บัวะ ฮ่อง ไห่ ฯฒฯ หน่าย , “ น้าย ล่าน เมี่ยน ต้ง เยียม เย​ลู​ซา​เลม ฒี่ง โหฒว โตะ ห่อย เสียน เย​ซู เญย เมี่ยน วั้ว เต้า ไม้ เฒ์ย ? นิ่น ป่าๆ ต้าย น้าย เฒาะ เสียน เย​ซู เญย เมี่ยน โด้ เจี๊ยน ต้อ มี่ง ปุน ไซ เมี่ยน เปย๊ย ซ่าะ ? ”
44009022	เซา​โล กุ๊น โหฒว กุ๊น ม่าย หัด ม์า ฒุ่น โต์ , ไฮ่ ก๊อง ตุ๊ เม่ง ปุน ธีง เย​ซู ต้ง กี​ตู่ . ดา​มัด​กัด ฒี่ง เญย ยิว​ไท เมี่ยน เลี่ยม ไม้ ไฮ่ เตา นิ่น อ๊ะ .
44009023	เยียม วั้ว ธั้ม-ฮนอย เต๋ย เญย , ยิว​ไท เมี่ยน ธ่าง ล่าง ต๊า หฒะเอ๋ย ไต๋ เซา​โล .
44009024	มป่า นิ่น บัว ต๊า เญย หฒะเอ๋ย เซา​โล ฮิ้ว หมี่ อ๊ะ . วั้ว เต๋ย เมี่ยน เฒี่ยง ฮนอย เฒี่ยง ม์วน ฒั้ว เจี๊ยน ฒี่ง แก้ง อ๋อย ไต๋ นิ่น .
44009025	มป่า ม่าย ม์วน เซา​โล เญย ไซ-ก๋อ หล่ง นอม บาด ปู๋ง นิ่น กัน ฒี่ง หลาด ค้วด ธ้วด กะเหญี่ย หฒิ ฒี่ง หมี่ อ๊ะ .
44009026	เซา​โล มี่ง เถา เย​ลู​ซา​เลม ฒี่ง , นิ่น อ๋อย เหธา ไซ-ก๋อ บัว เยียม มป่า ไซ-ก๋อ บัว กั้ม เหฑีย ไห่ . ไม้ เสียน นิ่น หย่า โหฒว ไซ-ก๋อ .
44009027	มป่า บา​นา​บัด ต้อ นิ่น มี่ง กง-โฒ่ บัว วั้ว ก๊อง ปุน นิ่น บัว ฮิ้ว ตุ๊ , เซา​โล เยียม ด๊าม-เจ๊า วั้ว หฒั่น เฒี้ยว หิ่น ย่าง ปุน นิ่น ปวัด หย่า เหธา นิ่น ก๊อง หว่า . บา​นา​บัด แอ๋ง ก๊อง เซา​โล เยียม ดา​มัด​กัด ฒี่ง ปู๋ง หล่าง เญย เต๊ง เย​ซู เญย บั๋ว ฒุ่น โต์ .
44009028	เซา​โล ฯฒฯ เหธา นิ่น บัว เยียม เย​ลู​ซา​เลม ฒี่ง เปียะๆ ธ้วดๆ , ปู๋ง หล่าง เญย เต๊ง เย​ซู เญย บั๋ว ฒุ่น โต์ .
44009029	นิ่น หย่า เหธา ก๊อง กีก หว่า วั้ว เต๋ย ยิว​ไท เมี่ยน ก๊อง เล์ย หลวน เล์ย , มป่า นิ่น บัว อ๋อย ต๊า หฒะเอ๋ย ไต๋ นิ่น .
44009030	ก๋อ-โย์ว บัว ฮิ้ว ตุ๊ เมี่ยน อ๋อย ไต๋ นิ่น , นิ่น บัว ฯฒฯ ต้อ เซา​โล มี่ง ซี​ซา​ลี​ยา ฒี่ง , แอ๋ง ฝูง นิ่น ธ้วด เจ๊า มี่ง ทา​ซัด ฒี่ง .
44009031	น้าย เต๋ย เจ๊า เจี๋ย ลิ์ว , เยียม ยู​เดีย , กา​ลิ​ลี เหธา สะ​มา​เลีย แซ้ง นอมๆ ต๋อง เญย จิว-ปาง ตุ๊ โต่ว แป้ง ออน เญย เยียม หย่า ตุ๊ เหธย เจี์ย ต้าย . นิ่น บัว ท่าย เฒี้ยว . สีง ลี่ง หย่า ออน นิ่น บัว เญย เฮญี้ยว หย่า ปุน เมี่ยน จา ธั้ม เจี๊ยน ฝาว .
44009032	ปี​เต โย่ว ก๋อม นอมๆ ต๋อง . ม่าย หฑุ่น นิ่น มี่ง ลิด​ดา มู้ง หมั่ง เสียน เย​ซู เญย เมี่ยน .
44009033	เยียม วั้ว นิ่น ปวัด ล่าน เมี่ยน , บั๋ว เห่ว ไอ​เน​อัด . น้าย ล่าน เมี่ยน ปุ๊ด แป่ง-ไบ , ไม้ ไฮ่ เจี์ย ซิน , เปว๋ย เจี๊ยน ตุ๊ เหฮยียด หฮญัง อ๊ะ .
44009034	ปี​เต ก๊อง บั๋ว นิ่น , “ ไอ​เน​อัด อ้า ! เย​ซู กี​ตู่ หฒ่อ หลง เม่ย อ๊ะ . เจี์ย ซิน ต้าย เซียว เจี์ย เม่ย เญย หฒิ ม่าะ ! ” ไอ​เน​อัด เลี่ยม เฒ่ย เจี์ย ซิน ต้าย อ๊ะ .
44009035	เหยียด ฒู้ง เยียม ลิด​ดา เหธา ซา​โลน มู้ง เญย เมี่ยน ปวัด น้าย ล่าน เมี่ยน หลง , นิ่น บัว ฯฒฯ ก๊อย เฮญี้ยว เสียน เฒี้ยว .
44009036	เยียม ยับ​ฟา มู้ง ม่าย เต้า เสียน เย​ซู เญย มเซียะ ตอน , บั๋ว เห่ว ทา​บิ​ทา . ( ก๊อง เป๋น กีก หว่า เซ โด​คัด . ) นิ่น หฒั่นๆ โหฒว คู้ สี่ หย่า ธ้วด ฟิม เถง เมี่ยน จ่ม เมี่ยน .
44009037	ต้ง วั้ว เต๋ย เฒี่ยง โห่ นิ่น ปุ๊ด แป่ง ไต่ หมี่ อ๊ะ . เมี่ยน หฑาว นิ่น เญย ซิน แอ๋ง เกะ เจี๊ยน กู้ หงว่าย วั้ว ฑั่ง เปย๊า .
44009038	ลิด​ดา เหธา ยับ​ฟา มู้ง เล่ย ไม้ โก . ยับ​ฟา มู้ง เญย เสียน เย​ซู เญย เมี่ยน ไฮ์ ก๊อง ปี​เต เยียม ลิด​ดา มู้ง , นิ่น บัว ฯฒฯ พ้าย อี ล่าน เมี่ยน มี่ง วั้ว บั๋ว นิ่น , “ โท้ เม่ย ก๊าน ต้าย เยีย บัว น้าย . ”
44009039	ปี​เต ฯฒฯ กัน นิ่น บัว มี่ง อ๊ะ . มี่ง เถา , เมี่ยน ฯฒฯ ต้อ นิ่น ฝาว กู้ หงว่าย วั้ว ฑั่ง เปย๊า . เหยียด ฒู้ง เอ๊า-กว๊า เว่ย เจี๊ยน ปี​เต , เญี้ยม เจี๊ยน เฒาะ โด​คัด เฒี่ยง เสย ลุ่น เญย ลุย-โหว ปุน นิ่น หมั่ง .
44009040	มป่า ปี​เต เห่ว นิ่น บัว เหยียด ฒู้ง ธ้วด กะเหญี่ย ฯฒฯ เกว่ย เหฌี่ย เต๋า เก๋า . เต๋า เก๋า ป่า , นิ่น ฮวิน หฑวน บั๋ว จั๋น-ไต่ , “ ทา​บิ​ทา อ้า ! เจี์ย ซิน ต้าย ม่าะ ! ” ทา​บิ​ทา ฯฒฯ หนูง ฆอย มฒีง , ปวัด ปี​เต , นิ่น ฯฒฯ เจี์ย ซิน ต้าย เฒว์ย เจี๊ยน .
44009041	ปี​เต ซูง ปั์ว เคน นิ่น เจี์ย ซิน ต้าย โซ้ว เจี๊ยน , แอ๋ง เห่ว เสียน เย​ซู เญย หฒวัง เมี่ยน เหธา วั้ว เต๋ย เอ๊า-กว๊า ต้าย , จิว น้าย เต้า นั่ง ต้าย เญย มเซียะ ตอน ปุน นิ่น บัว .
44009042	น้าย เต๋ย สี่ เญย เฝียน ซีง ปวั๊ง ยับ​ฟา มู้ง . เมี่ยน ธั้ม เญย หย่า เสียน เฒี้ยว .
44009043	ฆะฮ้า ปี​เต เยียม หธาม ยับ​ฟา มู้ง , วั้ว เต้า ด๊บ-หฒั่ง , ซี​โมน , เญย เปย๊า .
44010001	ซี​ซา​ลี​ยา ฒี่ง ม่าย เต้า โล​มา จั๋น , บั๋ว เห่ว โค​เน​ลิ​อัด . นิ่น โหฒว เต้า , ต้ง เมี่ยน เห่ว “ อิ​ตา​ลี วั้ว กวั้น , ” เญย แปง-เปย๊ย , กุ๊น เหยียด แป๊ะ เต้า แปง .
44010002	นิ่น เหธา นิ่น เญย เหยียด เปย๊า เมี่ยน กัน หลง ทิน-ฮู่ง , ท่าย ทิน-ฮู่ง . นิ่น หย่า ธ้วด ฟิม เถง ยิว​ไท ฝีง เญย เมี่ยน จ่ม เมี่ยน ธั้ม เญย , หย่า หฒั่นๆ เต๋า เก๋า .
44010003	ม่าย ฮนอย , เหฌี่ย อ๋าน เล่ย ไม้ โก ปัว นอม เฒี่ยง โห่ , โค​เน​ลิ​อัด ปวัด ทิน-ฮู่ง เญย ฟิน-เมี่ยน หิ่น ย่าง , ปวัด ตุ๊ เม่ง ! เญย . ฟิน-เมี่ยน เปียะ ต้าย ก๊อง บั๋ว นิ่น , “ โค​เน​ลิ​อัด อ้า ! ”
44010004	แฮะ โค​เน​ลิ​อัด กั้ม เหฑีย ไห่ , นุๆ เญย หมั่ง ฟิน-เมี่ยน . นิ่น หน่าย ก๋า , “ เฒี้ยว อ้า ! หาย หญู่ง ? ” ฟิน-เมี่ยน ก๊อง , “ ทิน-ฮู่ง หมวัง ไฮ์ เม่ย เต๋า เก๋า เญย หว่า , หย่า ปวัด เม่ย ธ้วด ฟิม เถง เมี่ยน จ่ม เมี่ยน เญย สี่ , นิ่น ฯฒฯ จั๋ง เถา เม่ย .
44010005	อี้ หฒั่น เม่ย อ๋อย หฒุ ปุน เมี่ยน มี่ง ยับ​ฟา มู้ง ล์อ ต้ง ม่าย บั๋ว เห่ว ซี​โมน ปี​เต วั้ว เต้า ต้าย น้าย .
44010006	นิ่น เยียม ค้อย-เฮลน , วั้ว เต้า ด๊บ-หฒั่ง , ซี​โมน , เญย เปย๊า . ”
44010007	เหธา นิ่น ก๊อง หว่า เญย ฟิน-เมี่ยน เล่ย ฆอย หมี่ อ๊ะ . โค​เน​ลิ​อัด ฯฒฯ เห่ว อี เต้า นิ่น เญย โปว เหธา เต้า นิ่น เญย ซิน-เฮลน แปง ต้าย . วั้ว เต้า แปง หย่า กัน หลง ทิน-ฮู่ง .
44010008	โค​เน​ลิ​อัด เฒาะ ฟิน-เมี่ยน บั๋ว เญย หว่า ก๊อง ปุน นิ่น บัว หมวัง , ฯฒฯ พ้าย นิ่น บัว มี่ง ยับ​ฟา มู้ง .
44010009	ตะเหญ่ย ฮนอย นิ่น บัว กัน เจ๊า มี่ง เถา ฟัด เต๋ย ยับ​ฟา มู้ง อ๊ะ . ลู่ง อ๊า ลั่ม อ๋าน , ปี​เต ฝาว เปย๊า-ง่อ , ปี๋ง ล่าง เญย ต๋อง , เต๋า เก๋า .
44010010	นิ่น ไฮ์ เฮญี้ยว เซีย เญย , อ๋อย หญั่น หฮนาง . วั้ว หฒั่น เยียม เปย๊า เญย เมี่ยน หลิ่ว เล์ย เจี๊ยน ไล-หฮนาง , ปี​เต ปวัด หิ่น ย่าง เญย สี่ ฮนั้ง เบ๋ยๆ นอ .
44010011	ปวัด ลู่ง แก้ง ฆอย . แอ๋ง ม่าย หญู่ง กะน้าย ฮนั้ง เหยียด คว้าย เดีย จั๊ง เญย , หย่า ฮนั้ง นั้น เจี๊ยน เปยย นอม เก๊าะ ปู๋ง เหฌี่ย เถา เดา นอ .
44010012	วั้ว คว้าย เดีย กะญั์ว ม่าย หญู่งๆ แซง-คู้ , หญู่งๆ เฮยี่ย ฒ่อย , ญอง เดา เญย กะน้าย , เหธา ได๋ ด๊าม-ลู่ง เญย เหนาะ .
44010013	นิ่น แอ๋ง ไฮ์ เฉีย ก๊อง , “ ปี​เต อ้า ! เจี์ย ซิน ต้าย ไต๋ น้าย เต๋ย กะน้าย หญั่น อ๊ะ . ”
44010014	มป่า ปี​เต ก๊อง , “ เฒี้ยว อ้า ! ไม้ หอบ หญั่น ซ่าะ ? อ๋อย หฒุ เก่ เญย เหธา ม่าย หวุย เญย กะน้าย เยีย ไม้ หญั่น เจี๋ย . ”
44010015	แอ๋ง ม่าย เฉีย ก๊อง ตะเหญ่ย หฑุ่น บั๋ว นิ่น , “ ทิน-ฮู่ง ปุน หาย หญู่ง ธีง-เหฑ่ง , ไม้ ตู๋ง ฝุน ม่าย หวุย . ”
44010016	ฮนั้ง น้าย ปัว หฑุ่น ลิ์ว , วั้ว คว้าย กะน้าย ฯฒฯ เซียว ฝาว ลู่ง หมี่ อ๊ะ .
44010017	ปี​เต ปวัด ลิ์ว น้าย เต๋ย หิ่น ย่าง เญย สี่ , นิ่น หธ่อ ฮนั้ม ไม้ ทง น้าย เต๋ย สี่ ม่าย หาย หญู่ง เอ๋ย เล์ย มเปย . ต๋อย วั้ว นอม เฒี่ยง โห่ , โค​เน​ลิ​อัด พ้าย ต้าย เญย เมี่ยน หน่าย เจี๊ยน ต้าย ล์อ ปวัด ซี​โมน เญย เปย๊า , ฒู้ง โซ้ว เจี๊ยน วั้ว หลาด แก้ง ด่าง .
44010018	นิ่น บัว ฯฒฯ เห่ว หน่าย ก๋า , “ ม่าย ล่าน เมี่ยน , บั๋ว เห่ว ซี​โมน ปี​เต , ฮิด น้าย ไฟ ? ”
44010019	วั้ว หฒั่น ปี​เต หธ่อ ฮนั้ม ไม้ ทง นิ่น ปวัด ลิ์ว วั้ว เต๋ย หิ่น ย่าง เญย สี่ . สีง ลี่ง ก๊อง บั๋ว นิ่น , “ หมวัง ก๋า ! ม่าย ปัว ล่าน เมี่ยน ต้าย ล์อ เม่ย .
44010020	เม่ย เจี์ย ซิน ต้าย เหฌี่ย อ๊ะ . ไม้ ตู๋ง ซั่ม โซะ . กุ๊น กัน นิ่น บัว มี่ง อ๊ะ , เหว่ย หฒุ เยีย พ้าย นิ่น บัว ต้าย . ”
44010021	ปี​เต ฯฒฯ เหฌี่ย มี่ง บั๋ว วั้ว เต๋ย เมี่ยน , “ เยีย เซ ต้ง เม่ย บัว ล์อ วั้ว ล่าน เมี่ยน . เม่ย บัว ต้าย ล์อ เยีย ม่าย เต๋ย หาย หญู่ง เจ๊า ไฟ ? ”
44010022	นิ่น บัว เตา , “ โค​เน​ลิ​อัด แปง-เปย๊ย เห่ว เยีย บัว ต้าย . นิ่น โหฒว เต้า คู้ เมี่ยน หย่า กัน หลง ทิน-ฮู่ง . เหยียด ฝีง ยิว​ไท เมี่ยน ท่าย นิ่น . ม่าย เต้า ธีง-เหฑ่ง ฟิน-เมี่ยน ต้าย บั๋ว นิ่น อ๋อย หฒุ โท้ เม่ย มี่ง นิ่น เญย เปย๊า เหว่ย ปุน นิ่น หมวัง เม่ย ก๊อง เญย หว่า . ”
44010023	ปี​เต ฯฒฯ เห่ว วั้ว เต๋ย เมี่ยน เปียะ เปย๊า เหธา นิ่น ฮิด วั้ว . ตะเหญ่ย ฮนอย ปี​เต เบ่น ต้าย เหธา เจี๊ยน นิ่น บัว มี่ง อ๊ะ . แอ๋ง ม่าย เต๋ย ยับ​ฟา มู้ง เญย ก๋อ-โย์ว หย่า เหธา นิ่น มี่ง .
44010024	แอ๋ง เจี๋ย ต้าย เหยียด ฮนอย , ปี​เต บัว มี่ง เถา ซี​ซา​ลี​ยา ฒี่ง หมี่ อ๊ะ . เถา วั้ว ปวัด โค​เน​ลิ​อัด เหธา เจี๊ยน ฮมวั้ง ต่อย เธียน-เธะ แอ๋ง เหธา นิ่น เห่ว ต้าย วั้ว เต๋ย โล์-แกง ต่อย เยียม วั้ว ฒั้ว เจี๊ยน นิ่น .
44010025	ปี​เต เปียะ เปย๊า วั้ว หฒั่น , โค​เน​ลิ​อัด มี่ง ฒิบ , ฯฒฯ พัวะ เหฌี่ย นิ่น เญย เหฒา-เฮลน ป๋าย .
44010026	มป่า ปี​เต เคน นิ่น เจี์ย ซิน หย่า ก๊อง , “ เจี์ย ซิน ต้าย ม่าะ ! เยีย มป่า ป้าม เมี่ยน ฮนั้ง เหลาะ . ”
44010027	ปี​เต เหธา โค​เน​ลิ​อัด ก๊อง เจี๊ยน หว่า เปียะ เปย๊า มี่ง ฯฒฯ ปวัด เมี่ยน ธั้ม เญย กั๊บ ฒุ้น เยียม วั้ว .
44010028	นิ่น ก๊อง , “ เม่ย บัว ฮิ้ว ตุ๊ , เอย เยีย บัว เญย เล์ย , ยิว​ไท เมี่ยน ไม้ ไฮ่ เปียะ จั๋น เญย ต๋อง , ไม้ ไฮ่ เหธา จั๋น จิว ทง . มป่า ทิน-ฮู่ง ปุน เยีย ฮิ้ว ตุ๊ ไม้ หอบ หฒุ ฝุน หาย เต้า ไม้ ธีง-เหฑ่ง , ไฟ ม่าย หวุย .
44010029	ฮนั้ง หน่าย , เม่ย บัว พ้าย เมี่ยน มี่ง เห่ว เยีย ต้าย , เยีย ไม้ หน่าย หาย หญู่ง ฯฒฯ ต้าย อ๊ะ . อี้ หฒั่น เยีย หน่าย ก๋า เม่ย บัว , เม่ย บัว เหว่ย หาย ติ่ว เห่ว เยีย ต้าย ? ”
44010030	โค​เน​ลิ​อัด ก๊อง , “ ฒิ่น ด่าง เปยย ฮนอย , เล่ย ไม้ โก น้าย นอม เฒี่ยง โห่ , เซ ต๋อย เหฌี่ย อ๋าน ปัว นอม เฒี่ยง โห่ เญย ต๋อง , เยีย เยียม เยีย เญย เปย๊า เต๋า เก๋า . เลี่ยม เฒ่ย ม่าย เต้า เมี่ยน ฒุ เจี๊ยน ลุย-โหว ฌัง เญย , โหย่ว ! โหย่ว วั้ว , ต้าย โซ้ว เจี๊ยน เยีย เญย หฑะเฮมียน .
44010031	นิ่น ก๊อง , ‘ โค​เน​ลิ​อัด อ้า ! ต้ง เม่ย โท้ ทิน-ฮู่ง วั้ว เต๋ย หว่า , ทิน-ฮู่ง ไฮ์ หมี่ อ๊ะ , หย่า ปวัด เม่ย ธ้วด ฟิม เถง เมี่ยน จ่ม เมี่ยน .
44010032	เม่ย อ๋อย หฒุ พ้าย เมี่ยน มี่ง ยับ​ฟา มู้ง ล์อ ล่าน เมี่ยน , บั๋ว เห่ว ซี​โมน ปี​เต , ต้าย . อี้ หฒั่น นิ่น เยียม วั้ว ค้อย-เฮลน , ซี​โมน ด๊บ-หฒั่ง เญย เปย๊า . ’
44010033	เยีย ฯฒฯ เลี่ยม เฒ่ย พ้าย เมี่ยน มี่ง ล์อ เม่ย , เม่ย ฯฒฯ ต้าย อ๊ะ . หฒะเก้ง ! หลง ไห่ . อี้ หฒั่น เยีย บัว เหยียด ฒู้ง เยียม น้าย ทิน-ฮู่ง เญย หฑะเฮมียน , อ๋อย หมวัง เฒี้ยว พ้าย เม่ย ก๊อง เญย เหยียด ฒู้ง หว่า . ”
44010034	ปี​เต ฯฒฯ ก๊อง , “ อี้ หฒั่น เยีย ฮิ้ว ตุ๊ ทิน-ฮู่ง ไม้ หมั่ง หาย เต้า เญย เฮมียน .
44010035	ไม้ กุ๊น หาย ฝีง เมี่ยน , หาย เต้า กั้ม เหฑีย นิ่น , หย่า โหฒว หอบ เญย เจ๊า , ทิน-ฮู่ง ฯฒฯ ฒิบ วั้ว เต้า อ๊ะ .
44010036	“ เม่ย บัว ฮิ้ว ตุ๊ นิ่น จิว ปุน อิ​สะ​ลา​เอน เมี่ยน เญย โต์ , ต้ง เมี่ยน เขา เย​ซู กี​ตู่ ไฮ่ ตุ๊ แป้ง ออน วั้ว หญู่ง คู้ เฝียน . เย​ซู กี​ตู่ โหฒว หม่าน หมวด เญย เฒี้ยว .
44010037	“ เม่ย บัว หย่า ฮิ้ว ตุ๊ เยียม โย​ฮัน ฒุ่น บั๋ว เมี่ยน เจี๋ย ววม เญย เล์ย , ฆะฮ้า เยียม กา​ลิ​ลี เจี์ย กอน ธ้วด ต้าย ก๋อม ยู​เดีย แซ้ง เญย สี่ .
44010038	“ เม่ย บัว หย่า ฮิ้ว ตุ๊ นา​ซา​เล้ด มู้ง เญย เย​ซู เญย เจ๊า-โหล่ว , หย่า ฮิ้ว ตุ๊ ทิน-ฮู่ง เหธย สีง ลี่ง เหธา ต้ม ชะ ปุน นิ่น . ทิน-ฮู่ง เหธา นิ่น เยียม , นิ่น ฯฒฯ มี่ง นอมๆ ต๋อง โหฒว คู้ สี่ หย่า หฒ่อ หลง เหยียด ฒู้ง หฒุ เมี้ยน เญย ฮู่ง ห่อย เญย เมี่ยน .
44010039	“ นิ่น เยียม เย​ลู​ซา​เลม ฒี่ง หย่า เยียม ยิว​ไท เมี่ยน เญย เต่ย-ปูง โหฒว เญย เหยียด ฒู้ง สี่ , เยีย บัว ปวัด หย่า เถง นิ่น โหฒว ฒอง-เหฒง . “ เมี่ยน หย่า เฒาะ เย​ซู ตีง เยียม เหฒียบ หฑั่ง จ๋า ไต่ .
44010040	มป่า ฆะฮ้า ปัว ฮนอย ทิน-ฮู่ง ปุน นิ่น นั่ง ต้าย ฯฒฯ หิ่น ปุน เมี่ยน ปวัด .
44010041	ไม้ เฒ์ย หิ่น ปุน เต้าๆ เมี่ยน ตุ๊ ปวัด . ขูง ต้ง ฒิ่น ด่าง ทิน-ฮู่ง กิ๊น เยีย บัว ต้าย เถง โหฒว ฒอง-เหฒง เญย เมี่ยน ตุ๊ ปวัด ฮนั้ง , เซ นิ่น ไต่ มี่ง แอ๋ง นั่ง ต้าย , เยีย บัว ตุ๊ เหธา นิ่น จวั่ง หญั่น จวั่ง ฮบ เญย เมี่ยน .
44010042	นิ่น บั๋ว เยีย บัว อ๋อย หฒุ ฒุ่น นิ่น เญย คู้ เฝียน ปุน เมี่ยน ฮิ้ว ตุ๊ นิ่น เซ ทิน-ฮู่ง พ้าย ต้าย โหฒว เซี้ยม ฒุ์ย เจียน , เซี้ยม เฒี่ยง เจี๊ยน เญย เมี่ยน เหธา ไต่ มี่ง เญย เมี่ยน เญย ฒุ์ย .
44010043	“ เหยียด ฒู้ง โต่ว หว่า เมี่ยน หย่า เถง นิ่น โหฒว ฒอง-เหฒง . นิ่น บัว ก๊อง , หาย เต้า เสียน เย​ซู , หย่า เขา นิ่น เญย บั๋ว ฯฒฯ ตุ๊ ทิน-ฮู่ง กวั่ง ฒุ์ย . ”
44010044	ปี​เต หธ่อ ก๊อง เจี๊ยน หว่า วั้ว หฒั่น , สีง ลี่ง เลี่ยม เฒ่ย เหฌี่ย ต้าย เยียม นิ่น บัว เต้าๆ หมวัง เล์ย เญย เมี่ยน เญย ซิน .
44010045	เยียม ยับ​ฟา มู้ง กัน ปี​เต ต้าย วั้ว เต๋ย ยิว​ไท เมี่ยน , ต้ง เสียน เย​ซู วั้ว เต๋ย เมี่ยน , หฒะเก้ง บัวะ ฮ่อง ไห่ ทิน-ฮู่ง ปุน สีง ลี่ง จั๋น .
44010046	นิ่น บัว ไฮ์ จั๋น ก๊อง กั้น หญู่ง หว่า , หย่า เธง ทิน-ฮู่ง เว่ย โฮล .
44010047	ปี​เต ก๊อง , “ น้าย เต๋ย เมี่ยน ฒิบ สีง ลี่ง ฮนั้ง เยีย บัว นอ . วั้ว หญู่ง ม่าย หาย เต้า ไฮ่ ล่าน เจี๊ยน ไม้ ปุน นิ่น บัว เจี๋ย ววม เญย เล์ย ไฟ ? ”
44010048	นิ่น ฯฒฯ หัด นิ่น บัว อ๋อย หฒุ เต๊ง เย​ซู กี​ตู่ เญย บั๋ว เจี๋ย เล์ย . วั้ว เต๋ย เมี่ยน แอ๋ง โท้ ปี​เต เหธา นิ่น บัว เยียม อี เหฒีย ฮนอย .
44011001	กง-โฒ่ บัว เหธา เยียม ยู​เดีย แซ้ง เญย ก๋อ-โย์ว ไฮ์ ก๊อง จั๋น หย่า ฒิบ ทิน-ฮู่ง เญย โต์ .
44011002	ปี​เต มี่ง เถา เย​ลู​ซา​เลม ฒี่ง วั้ว หฒั่น , ม่าย เต๋ย เสียน เย​ซู เญย ยิว​ไท เมี่ยน , ต้ง อ๋อย ปุน เสียน เย​ซู เญย จั๋น เจี๋ย ก๊าด เญย เล์ย วั้ว เต๋ย , ก๊อง ปี​เต .
44011003	นิ่น บัว ก๊อง , “ เม่ย เปียะ จั๋น เญย เปย๊า , นิ่น บัว หย่า ไม้ แก้ง เจี๋ย ก๊าด เญย เล์ย . เม่ย ฒู้ง เหธา นิ่น บัว หญั่น หฮนาง . ”
44011004	ปี​เต ฯฒฯ เยียม กอน เฒว่ย เยี้ยด เฒว่ย เหญ่ย ก๊อง เหฑ่ง น้าย เต๋ย เจ๊า-โหล่ว ปุน นิ่น บัว หมวัง .
44011005	นิ่น ก๊อง , “ เยีย เยียม ยับ​ฟา มู้ง เต๋า เก๋า วั้ว หฒั่น , ปวัด หิ่น ย่าง เญย สี่ ธ้วด . เยีย ปวัด ม่าย หญู่ง กะน้าย ฮนั้ง เหยียด คว้าย เดีย จั๊ง เญย , หย่า ฮนั้ง นั้น เจี๊ยน เปยย นอม เก๊าะ เยียม กู้ หงว่าย ลู่ง ปู๋ง เหฌี่ย ต้าย ตี้ง เจี๊ยน เยีย เญย หฑะเฮมียน .
44011006	เยีย หมั่ง หลง วั้ว คว้าย เดีย กะญั์ว ปวัด ม่าย แซง-คู้ , ม่าย เฮยี่ย ฒ่อย , ม่าย ญอง เดา เญย กะน้าย , หย่า ม่าย ได๋ ด๊าม-ลู่ง เญย เหนาะ .
44011007	เยีย หย่า ไฮ์ ม่าย เฉีย ก๊อง , ‘ ปี​เต อ้า ! เจี์ย ซิน ไต๋ น้าย เต๋ย กะน้าย หญั่น อ๊ะ . ’
44011008	“ มป่า เยีย เตา ก๊อง , ‘ เฒี้ยว อ้า ! ไม้ หอบ หญั่น ซ่าะ ? อ๋อย หฒุ เก่ เญย เหธา ม่าย หวุย เญย กะน้าย ฒู้ง ไม้ เปียะ เจี๋ย เยีย เญย ฑุ่ย . ’
44011009	“ มป่า ม่าย เฉีย เยียม ลู่ง ก๊อง ตะเหญ่ย หฑุ่น , ‘ ทิน-ฮู่ง ปุน หาย หญู่ง ธีง-เหฑ่ง , ไม้ ตู๋ง ฝุน ม่าย หวุย . ’
44011010	ฮนั้ง น้าย นอ ก๊อง ปัว หฑุ่น ลิ์ว , วั้ว คว้าย กะน้าย ฯฒฯ เซียว ฝาว ลู่ง หมี่ อ๊ะ .
44011011	“ ต๋อย วั้ว นอม เฒี่ยง โห่ , เยียม ซี​ซา​ลี​ยา ฒี่ง เมี่ยน พ้าย ต้าย ล์อ เยีย วั้ว เต๋ย ปัว ล่าน เมี่ยน ต้าย เถา เยีย ฮิด วั้ว นอม เปย๊า ต้าย อ๊ะ .
44011012	สีง ลี่ง บั๋ว เยีย กัน นิ่น บัว มี่ง หย่า ไม้ ตู๋ง ซั่ม โซะ . น้าย เต๋ย จุ๊ เต้า ก๋อ-โย์ว หย่า เหธา เยีย มี่ง เปียะ โค​เน​ลิ​อัด เญย เปย๊า .
44011013	โค​เน​ลิ​อัด ฯฒฯ บั๋ว เยีย บัว นิ่น ฮนั้ง หาย นอ ปวัด เต้า ฟิน-เมี่ยน โซ้ว เจี๊ยน นิ่น เญย เปย๊า กะญั์ว บั๋ว นิ่น , ‘ เม่ย อ๋อย หฒุ พ้าย เมี่ยน มี่ง ยับ​ฟา มู้ง ล์อ ล่าน เมี่ยน , บั๋ว เห่ว ซี​โมน ปี​เต , เห่ว นิ่น ต้าย เม่ย น้าย .
44011014	นิ่น อ๋อย ก๊อง เต๋ย หว่า บั๋ว เม่ย . เม่ย เหธา เม่ย เญย เหยียด เปย๊า เมี่ยน ฯฒฯ เหว่ย น้าย เต๋ย หว่า ตุ๊ เหฌียว . ’
44011015	“ เยีย เจี์ย กอน ก๊อง หว่า วั้ว หฒั่น , สีง ลี่ง ฯฒฯ เหฌี่ย ต้าย เยียม นิ่น บัว เญย ซิน , ฮนั้ง ฒิ่น ด่าง เหฌี่ย ต้าย เยียม บัว วั้ว นอ .
44011016	เยีย ฯฒฯ จั๋ง หฒุ ฒิ่น ด่าง เฒี้ยว ก๊อง เญย หว่า , ‘ โย​ฮัน หล่ง ววม เถง เมี่ยน เจี๋ย เล์ย , มป่า ทิน-ฮู่ง อ๋อย หล่ง สีง ลี่ง เถง เม่ย บัว เจี๋ย เล์ย . ’
44011017	ฮนั้ง หน่าย , สี ก๊อง ทิน-ฮู่ง เหธย ฒี่ง เหญ่ย ปุน วั้ว เต๋ย จั๋น ฮนั้ง บัว เสียน เฒี้ยว เย​ซู กี​ตู่ วั้ว หฒั่น นิ่น ปุน บัว นอ , เยีย ฝู่ง ไฮ่ ล่าน ทิน-ฮู่ง ? ”
44011018	หฒวัง เมี่ยน ไฮ์ นิ่น ก๊อง น้าย เต๋ย หว่า , นิ่น บัว ฯฒฯ ไม้ ม่าย หว่า ก๊อง อ๊ะ . ขูง เธง ทิน-ฮู่ง ฮนั้ง . นิ่น บัว ก๊อง , “ ฮนั้ง น้าย , ทิน-ฮู่ง หย่า ปุน จั๋น ไฮ่ ก๊อย เฮญี้ยว กวั่ง ฒุ์ย ตุ๊ เฒี่ยง เจี๊ยน . ”
44011019	เมี่ยน ไต๋ ลิ์ว สะ​เท​เฟน , ฆะฮ้า หลาย เมี่ยน โหฒว โตะ ห่อย , เสียน เย​ซู เญย เมี่ยน ฯฒฯ เปย๋า หฑาน เหฑ่ง . ม่าย เต๋ย เปย๋า เถา ฟี​นี​เซีย เต่ย-ปูง , ไซ​ปัด ค้อย-โฑว , เหธา อัน​ที​โอก ฒี่ง . นิ่น บัว ฒุ่น ทิน-ฮู่ง เญย คู้ เฝียน มป่า ขูง ก๊อง ปุน ยิว​ไท เมี่ยน หมวัง ฮนั้ง .
44011020	มป่า ม่าย เต๋ย เยียม ไซ​ปัด ค้อย-โฑว เหธา ไซ​ลีน มู้ง เญย ยิว​ไท เมี่ยน มี่ง อัน​ที​โอก ฒี่ง ก๊อง เฒี้ยว เย​ซู เญย คู้ เฝียน ปุน จั๋น-กีก หมวัง .
44011021	ทิน-ฮู่ง เญย ชะ เถง นิ่น บัว ก๊อง ฯฒฯ ม่าย เมี่ยน ธั้ม เญย เสียน ฯฒฯ ฮวิน ต้าย ล์อ เฒี้ยว เย​ซู .
44011022	เย​ลู​ซา​เลม ฒี่ง เญย จิว-ปาง ไฮ์ น้าย เต๋ย เฝียน เถา นิ่น บัว วั้ว , นิ่น บัว ฯฒฯ พ้าย บา​นา​บัด มี่ง อัน​ที​โอก ฒี่ง .
44011023	มี่ง เถา , ปวัด ทิน-ฮู่ง ฮนั้ง น้าย นอ เหธย เอน ปุน น้าย เต๋ย เมี่ยน , นิ่น ฯฒฯ อะเฮน้ย ไห่ หย่า ขวิน นิ่น บัว เหลียบ ตี่ง เฮญี้ยว หฒั่นๆ กัน หลง เฒี้ยว .
44011024	บา​นา​บัด โหฒว เต้า คู้ เมี่ยน , เสียน ตุ๊ หลง , หย่า ม่าย สีง ลี่ง ปวั๊ง เฮญี้ยว , ฯฒฯ จา ม่าย เมี่ยน ธั้ม เญย เสียน เฒี้ยว .
44011025	บา​นา​บัด ฯฒฯ มี่ง ทา​ซัด ฒี่ง ล์อ เซา​โล .
44011026	ล์อ ปวัด , เซา​โล เหธา เจี๊ยน หฑวน อัน​ที​โอก ฒี่ง . นิ่น บัว อี เต้า เยียม วั้ว เหยียด หฮญัง , หฒั่นๆ เหธา จิว-ปาง กั๊บ ฒุ้น หฌาว เมี่ยน ธั้ม . เมี่ยน เห่ว เสียน เย​ซู เญย เมี่ยน โหฒว “ กี​ตู่ เมี่ยน ” เซ เยียม อัน​ที​โอก ฒี่ง เจี์ย กอน เห่ว ต้าย .
44011027	วั้ว เต๋ย หธาม ม่าย เต๋ย โต่ว หว่า เมี่ยน เยียม เย​ลู​ซา​เลม ฒี่ง มี่ง เถา อัน​ที​โอก .
44011028	ม่าย เต้า น้าย เต๋ย เมี่ยน , บั๋ว เห่ว อา​กา​บัด , โซ้ว เจี์ย ต้าย . สีง ลี่ง หล่ง นิ่น โต่ว หว่า ก๊อง ลู่ง เดี๊ย เมี่ยน อ๋อย หฒุ ปวั้ง ต้ม ฮวาง ต้ม หง่อ . ( คา​ลาว​ดิ​อัด โหฒว ต้ม ฒิ่ว ฮู่ง วั้ว หฒั่น หฒะเก้ง ปวั้ง น้าย หฑุ่น ต้ม หง่อ . )
44011029	ฮนั้ง หน่าย , ไซ-ก๋อ บัว ธ่าง ล่าง ตี่ง หฒิว เก๊าะ-เมี่ยน เญย ปั้น เหฒ่ย ธ้วด ฟิม เถง ยู​เดีย แซ้ง เญย ก๋อ-โย์ว .
44011030	นิ่น บัว ฯฒฯ กั๊บ ญ่าน ต้าย จิว ปุน บา​นา​บัด เหธา เซา​โล ต้อ มี่ง ปุน จิว-ปาง เญย เมี่ยน โก๋ .
44012001	วั้ว หฒั่น เฮ​โล้ด ฮู่ง เจี์ย กอน โหฒว โตะ ห่อย เหฒีย ล่าน จิว-ปาง เมี่ยน .
44012002	นิ่น หล่ง หฑุ ด๊าว ไต๋ โย​ฮัน เญย ก๋อ , ยา​กอบ .
44012003	ปวัด ยิว​ไท เมี่ยน อะเฮน้ย นิ่น ฮนั้ง น้าย โหฒว , นิ่น แอ๋ง มี่ง เฒาะ ปี​เต . วั้ว หฒั่น ต๋อย เจี๋ย ไม้ อัน ปี๊ง เญย ฌั้ว เญย ฒิบ .
44012004	เฮ​โล้ด เฒาะ ปี​เต ต้าย หววน เจี๊ยน โล่ , จิว ปุน เปยย กวั้น แปง ฒั้ว เจี๊ยน . เหยียด กวั้น ม่าย เปยย ล่าน . นิ่น ต๊า เหฒียง หฒะเอ๋ย ฒั้ว เจี๋ย ลิ์ว เสีย แหม่ง ฒิบ , อ๋อย ตอง เจี๊ยน หฒวัง เมี่ยน เซี้ยม ปี​เต เญย ฒุ์ย .
44012005	ปี​เต หฒุ หววน เจี๊ยน โล่ มป่า จิว-ปาง เมี่ยน หล่ง เฮญี้ยว เหฌี่ย ชะ เหว่ย นิ่น เต๋า เก๋า .
44012006	เถา เฮ​โล้ด ฮู่ง อ๋อย ต้อ ปี​เต ธ้วด ฒิ่น ด่าง วั้ว ม์วน , ปี​เต เปว๋ย อี เต้า แปง เญย บุด๋ง มฌ่อม , หย่า ม่าย อี ติ้ว เฮลียะ-หลิ่ม โด้ เจี๊ยน . แอ๋ง ม่าย อี เต้า แปง ฒั้ว เจี๊ยน โล่ แก้ง .
44012007	เลี่ยม เฒ่ย ม่าย เต้า เฒี้ยว เญย ฟิน-เมี่ยน หิ่น ธ้วด ต้าย หย่า ม่าย ฌัง หฒิว เจี๊ยน วั้ว ฉง โล่ . ฟิน-เมี่ยน ไบ๋ ปี​เต เญย หละญ้าบ บั๋ว นิ่น , “ ปี​เต อ้า ! ปี​เต ! ฆ่ง เจี์ย ซิน ต้าย ม่าะ ! ” โด้ ปี​เต เญย ปั์ว วั้ว เต๋ย อี ติ้ว หลิ่ม เลี่ยม เฒ่ย ตั๋ง ดุ๊ด เหฑ่ง หมี่ อ๊ะ .
44012008	ฟิน-เมี่ยน ก๊อง บั๋ว นิ่น , “ ไซ เจี๊ยน โหว-ฮลาง แอ๋ง ตาบ เจี๊ยน เม่ย เญย เฮ่ . ” ปี​เต ฯฒฯ เอย เจี๊ยน โหฒว . ฟิน-เมี่ยน แอ๋ง ก๊อง , “ เฒาะ เม่ย เญย ต้ม ลุย ปุ๋ย เจี๊ยน กัน เจี๊ยน เยีย มี่ง อ๊ะ . ”
44012009	ปี​เต กัน เจี๊ยน ฟิน-เมี่ยน ธ้วด โล่ . นิ่น ไม้ ฮิ้ว ตุ๊ ฟิน-เมี่ยน โหฒว เญย เซ เฒียน สี่ . หล่าย ตุ๊ ปวัด หิ่น ย่าง เญย สี่ ฮนั้ง .
44012010	นิ่น บัว เจี๋ย ฒั้ว โล่ เญย แปง ตะเยี้ยด คัง , แอ๋ง เจี๋ย ตะเหญ่ย คัง , แอ๋ง เจี๋ย เถา ต้ม เฮลียะ-แก้ง , ต้ง ธ้วด มี่ง เปียะ ฒี่ง วั้ว คัง แก้ง . เถา วั้ว , แก้ง กั้น ฆอย , นิ่น บัว ฯฒฯ ธ้วด หมี่ อ๊ะ . กัน เจ๊า มี่ง ตั้ง , ฟิน-เมี่ยน เฒียง หน่าย เล่ย ฆอย ปี​เต หมี่ อ๊ะ .
44012011	วั้ว หฒั่น ปี​เต ฯฒฯ เม่ง แปะ น้าย เต๋ย สี่ เซ เฒียน เญย . นิ่น ก๊อง , “ อี้ หฒั่น เยีย หฒะเก้ง ฮิ้ว ตี่ง เฒี้ยว พ้าย นิ่น เญย ฟิน-เมี่ยน ต้าย ต้อ เยีย เปย๋า ดุ๊ด เฮ​โล้ด เญย ปั์ว-เดี๊ย เหธา ยิว​ไท เมี่ยน อ๋อย โหฒว ห่อย เยีย วั้ว เต๋ย เหยียด ฒู้ง สี่ . ”
44012012	ปี​เต ฮิ้ว ตุ๊ น้าย เต๋ย สี่ ธีง เญย , นิ่น ฯฒฯ มี่ง โย​ฮัน มา​โค เญย มา , มา​ลี​ยา , เญย เปย๊า . ม่าย เมี่ยน ธั้ม เญย กั๊บ ฒุ้น เยียม วั้ว เต๋า เก๋า .
44012013	ปี​เต มี่ง แง้ง กะเหญี่ย วั้ว เต้า แก้ง . ม่าย เต้า มเซียะ โปว , บั๋ว เห่ว โล​ดา , มี่ง หมั่ง ก๋า หาย เต้า ต้าย .
44012014	นิ่น เฒียะ ตุ๊ ปี​เต เญย เฉีย ฯฒฯ อะเฮน้ย ไห่ แอ๋ง ถิว เปียะ เปย๊า , ไม้ จั๋ง คอย แก้ง . นิ่น ก๊อง บั๋ว เยียม เปย๊า เญย เมี่ยน , “ ปี​เต ฒู้ง เถา วั้ว เดา แก้ง ด่าง ต้าย อ๊ะโล่ะ ! ”
44012015	นิ่น บัว ก๊อง , “ เม่ย ไม้ ฑัง บอ ล่อ . ” มป่า วั้ว เต้า เซียะ ชะ ก๊อง ปี​เต หฒะเก้ง เถา อ๊ะ . นิ่น บัว ก๊อง , “ วั้ว หญู่ง มเหฑีย ปี​เต เญย ฟิน-เมี่ยน มเปย . ”
44012016	ปี​เต หธ่อ เยียม วั้ว แง้ง แก้ง . นิ่น บัว ฯฒฯ มี่ง คอย แก้ง ปวัด ปี​เต โซ้ว เจี๊ยน วั้ว . นิ่น บัว หฒะเก้ง ! บัวะ ฮ่อง ไห่ .
44012017	ปี​เต หฮวัง ปั์ว บั๋ว นิ่น บัว ไม้ ตู๋ง โค โล . นิ่น ฯฒฯ ก๊อง เฒี้ยว ฮนั้ง หาย นอ เถง นิ่น ธ้วด โล่ ต้าย . นิ่น แอ๋ง ก๊อง , “ น้าย เต๋ย เจ๊า เม่ย บัว อ๋อย หฒุ บั๋ว ยา​กอบ แอ๋ง เหธา เหยียด ฒู้ง เสียน เย​ซู เญย ก๋อ-โย์ว . ” ก๊อง ลิ์ว น้าย เต๋ย หว่า , นิ่น ฯฒฯ มี่ง กั้น นอม ต๋อง หมี่ อ๊ะ .
44012018	ตะเหญ่ย ดอม ฒั้ว โล่ เญย แปง หลุ่น เหฑ่ง . ไม้ ฮิ้ว ตุ๊ ปี​เต เจี๋ย หาย หมี่ อ๊ะ .
44012019	เฮ​โล้ด เห่ว แปง ก๊าน ล์อ , นิ่น บัว ฯฒฯ หาย เดา ล์อ เหฑ่ง หย่า ล์อ ไม้ ปวัด . เฮ​โล้ด ฯฒฯ ฒ่า หน่าย วั้ว เต๋ย แปง . ฒ่า ลิ์ว , ต้อ มี่ง ไต๋ กวั่ง หมี่ อ๊ะ . ฆะฮ้า เฮ​โล้ด ธ้วด ยู​เดีย แซ้ง มี่ง เยียม โต่ว ซี​ซา​ลี​ยา ฒี่ง .
44012020	เฮ​โล้ด เฉีย เจี์ย ไห่ ไท​ละ เหธา ไซ​ดอน ฒี่ง เญย เมี่ยน . น้าย เต๋ย อี นอม ฒี่ง เญย เมี่ยน ฯฒฯ ต้ง เฮญี้ยว มี่ง ล์อ เฮ​โล้ด . ไม้ แก้ง ล์อ วั้ว หฒั่น , นิ่น บัว เป่ย เดี๊ย มี่ง โท้ โก๋ว ฮู่ง ติ่น วั้ว เต้า ต้ม เจียน , บะ​ละ​สะ​ทัด , เถง นิ่น บัว เหธา ฮู่ง เตี๋ย โท้ ก๊อง หอบ , เหว่ย หฒุ นิ่น บัว เญย เต่ย-ปูง ปั่ง เฮ​โล้ด กุ๊น วั้ว นอม เต่ย-ปูง เญย ล่าง หฒิ ยู์ง แปะ ฝีง .
44012021	ตุ๋น เญย ฮนอย-เหญียะ เถา , เฮ​โล้ด ฒอง เจี๊ยน นิ่น เญย ฮู่ง ลุย-โหว ฝาว ติ่น เฒว์ย เจี๊ยน ก๊อง ปุน หฒวัง เมี่ยน หมวัง .
44012022	หฒวัง เมี่ยน เหน่าๆ เญย เห่ว เจี๊ยน ก๊อง , “ น้าย เซ เหยียด เต้า เฒี่ยน เญย เฉีย , ไม้ เฒ์ย ป้าม เมี่ยน ก๊อง เญย หว่า . ”
44012023	ม่าย เต้า เฒี้ยว เญย ฟิน-เมี่ยน เลี่ยม เฒ่ย ปุน เฮ​โล้ด ปุ๊ด แกง . แกง ฯฒฯ หญั่น นิ่น ไต่ หมี่ อ๊ะ , หลาย นิ่น ไม้ ท่าย ทิน-ฮู่ง .
44012024	มป่า ทิน-ฮู่ง เญย โต์ เหยียด เฒย ฒุ่น จั๊ง เจี๊ยน มี่ง .
44012025	บา​นา​บัด เหธา เซา​โล เยียม เย​ลู​ซา​เลม ฒี่ง เบ่น ซูง นิ่น บัว เญย กง , นิ่น บัว ฯฒฯ หฑวน หย่า ต้อ โย​ฮัน มา​โค เหธา เจี๊ยน หฑวน .
44013001	เยียม อัน​ที​โอก จิว-ปาง ม่าย เต๋ย โต่ว หว่า เมี่ยน เหธา เต๋ย หฌาว เล์ย เญย ฟิน-แซง . ม่าย บา​นา​บัด , ม่าย สิ​เม​โอน , สิ​เม​โอน แอ๋ง ม่าย นอม บั๋ว เห่ว นี​เก , ม่าย ไซ​ลีน เมี่ยน , ลู​สิ​อัด , ม่าย มา​นา​เอน , ( มา​นา​เอน เหธา เฮ​โล้ด ฮู่ง จวั่ง เปย๊า โฮล ต้าย , ) แอ๋ง ม่าย เซา​โล .
44013002	นิ่น บัว ป๋าย เฒี้ยว หย่า เฒย ไม้ หญั่น หาย หญู่ง วั้ว หฒั่น , สีง ลี่ง บั๋ว นิ่น บัว , “ พ้าย บา​นา​บัด เหธา เซา​โล ธ้วด มี่ง เหว่ย โหฒว เยีย อ๋อย เห่ว นิ่น บัว โหฒว เญย กง . ”
44013003	นิ่น บัว เฒย ไม้ หญั่น หาย หญู่ง หย่า เต๋า เก๋า , แอ๋ง หล่ง ปั์ว มาน ลิ์ว บา​นา​บัด เหธา เซา​โล , ฯฒฯ พ้าย นิ่น บัว มี่ง หมี่ อ๊ะ .
44013004	บา​นา​บัด เหธา เซา​โล ฯฒฯ เอย สีง ลี่ง พ้าย มี่ง เถา เซ​ลู​เคีย , เยียม วั้ว เปียะ ฑั้ง มี่ง ไซ​ปัด ค้อย-โฑว .
44013005	นิ่น บัว มี่ง เถา ซา​ลา​มิด มู้ง ฯฒฯ เยียม ยิว​ไท เมี่ยน เญย นอมๆ หวุ่ย ต้อง ฒุ่น ทิน-ฮู่ง เญย โต์ . โย​ฮัน มา​โค หย่า เหธา นิ่น บัว เยียม , เถง นิ่น บัว .
44013006	เจี๋ย จ่ม ค้อย-โฑว , เถา ปา​โฟ้ด ต้ม ฒี่ง ปวั้ง หฒุ เต้า ยิว​ไท เมี่ยน , บั๋ว เห่ว บา​เย​ซู . นิ่น โหฒว ฟ้าด หย่า โหฒว จ๊า โต่ว หว่า เมี่ยน .
44013007	บา​เย​ซู เหธา กุ๊น ค้อย-โฑว วั้ว เต้า ต้ม เจียน , เส​จี​อัด เปา​โล , เยียม . น้าย เต้า เส​จี​อัด เปา​โล เซ ไกว ไห่ . นิ่น อ๋อย หมวัง ทิน-ฮู่ง เญย โต์ ฯฒฯ เห่ว บา​นา​บัด เหธา เซา​โล ต้าย ฒุ่น ปุน นิ่น หมวัง .
44013008	มป่า โหฒว ฟ้าด วั้ว เต้า เอ​ลี​ม้าด , ล่าน เจี๊ยน , ไม้ อ๋อย ปุน แซ้ง-เฒี้ยว เสียน . เอ​ลี​ม้าด วั้ว นอม บั๋ว ก๊อง เป๋น กีก หว่า เซ โหฒว ฟ้าด เญย เมี่ยน .
44013009	เซา​โล , ต้ง เมี่ยน หย่า เห่ว เปา​โล วั้ว เต้า , ตุ๊ สีง ลี่ง ปวั๊ง เฮญี้ยว ฯฒฯ นุๆ เญย หมั่ง เอ​ลี​ม้าด .
44013010	นิ่น ก๊อง , “ เมี้ยน เญย ตอน-เจว๊ย อ้า ! หาย หญู่ง หลง เญย , เม่ย ต๋อย วั้ว หญู่ง โหฒว วิน-วั้ง . ขูง ก๊อง-แปะ ดั๊ว เมี่ยน ฮนั้ง . เม่ย ไม้ ตี้ง เหฌี่ย หฒั่นๆ โหฒว ปุน เฒี้ยว เญย เจ๊า-หฒะ เป๋น เจ๊า-ฌ้วด ไฟ ?
44013011	อี้ หฒั่น เฒี้ยว เญย ปั์ว เหฌี่ย เถา เม่ย , อ๋อย ปุน เม่ย เญย มฒีง บั๊ว เหยียด หธาม , หมั่ง ไม้ ปวัด ลู่ง ฮนอย เญย ฌัง . ” เอ​ลี​ม้าด เลี่ยม เฒ่ย ไฮ์ ฮนั้ง ม่าย โหม่ว อ๋อม เจี๊ยน นิ่น เญย มฒีง มับ แม่ง มับ หฮมวัง เญย . นิ่น ฮลัว น้าย ฮลัว วั้ว ล์อ เมี่ยน เคน .
44013012	ต้ม เจียน ปวัด น้าย เต๋ย สี่ ธ้วด , นิ่น ฯฒฯ เสียน อ๊ะ . นิ่น บัวะ ฮ่อง ไห่ เฒี้ยว เญย โต์ .
44013013	เปา​โล เหธา นิ่น เญย ต่อย เยียม ปา​โฟ้ด เปียะ ฑั้ง มี่ง ปัม​ฟี​เลีย เต่ย-ปูง , เป​กา ฒี่ง . เยียม วั้ว นิ่น บัว ปุน ฆอย ต่อย , โย​ฮัน มา​โค หฑวน เย​ลู​ซา​เลม ฒี่ง .
44013014	เปา​โล บัว แอ๋ง ยั่ง เจ๊า มี่ง เถา ปิ​สิ​เดีย เต่ย-ปูง เญย อัน​ที​โอก ฒี่ง . เถา ตี้ง กง ฮนอย นิ่น บัว เปียะ หวุ่ย ต้อง เฒว์ย เจี๊ยน .
44013015	ต้อ เล์ย-ป๋าย เญย เมี่ยน โตะ เล์ย-หลัด โซว เหธา ทิน-ฮู่ง เญย โต่ว หว่า เมี่ยน เญย โซว . โตะ ลิ์ว , หวุ่ย ต้อง เญย กุ๊น สี่ เมี่ยน พ้าย เมี่ยน มี่ง บั๋ว เปา​โล บัว , “ ก๋อ-โย์ว อ่า , สี ก๊อง เม่ย บัว ม่าย หาย หญู่ง หว่า อ๋อย ขวิน เยีย บัว , กุ๊น ก๊อง โอ่ . ”
44013016	เปา​โล ฯฒฯ โซ้ว เจี์ย ต้าย หฮวัง ปั์ว ก๊อง , “ อิ​สะ​ลา​เอน เมี่ยน เหธา เหยียด ฒู้ง หฒั่ง ทิน-ฮู่ง เญย เมี่ยน อ้า ! หมวัง ม่าะ !
44013017	อิ​สะ​ลา​เอน เมี่ยน เญย ทิน-ฮู่ง กิ๊น บัว เญย อง-ถาย . นิ่น บัว เยียม เจี๊ยน อี​ยิบ เต่ย-ปูง วั้ว หฒั่น , ทิน-ฮู่ง ปุน นิ่น บัว หฮยาง , หย่า หล่ง ต้ม ชะ ต้อ นิ่น บัว ธ้วด อี​ยิบ เต่ย-ปูง ,
44013018	ฯฒฯ เยียม เต่ย-ปูง ฮวาง เญี์ยน เจี๊ยน นิ่น บัว โหฒว เญย สี่ เล่ย ไม้ โก เฝย เหฒียบ หฮญัง .
44013019	ทิน-ฮู่ง เหมียด เหฑ่ง เยียม คา​นา​อัน เต่ย-ปูง เญย เสี่ย ฝีง จั๋น , หย่า เฒาะ วั้ว นอม เต่ย-ปูง ปุน นิ่น เญย แปะ ฝีง , อิ​สะ​ลา​เอน เมี่ยน หฑิบ .
44013020	น้าย เต๋ย เจ๊า-โหล่ว หล่ง เฒี่ยง โห่ เล่ย ไม้ โก เฝย แป๊ะ ฮม์ เหฒียบ หฮญัง . “ ฆะฮ้า ทิน-ฮู่ง ปุน นิ่น บัว ม่าย เบ่น สี่ เมี่ยน กุ๊น นิ่น บัว เถา โต่ว หว่า เมี่ยน , ซา​มู​เอน , เญย เสย เฒ้ย .
44013021	น้าย เต๋ย เมี่ยน โท้ ซา​มู​เอน ปุน นิ่น บัว ม่าย ฮู่ง กุ๊น นิ่น บัว . ทิน-ฮู่ง ฯฒฯ ปุน เบน​ยา​มิน ฝีง , คี้ด เญย ตอน , เซา​โล , โหฒว ฮู่ง กุ๊น เฝย เหฒียบ หฮญัง .
44013022	ทิน-ฮู่ง ถุย เซา​โล ธ้วด มี่ง , ฆะฮ้า ออน ดา​วิด โหฒว นิ่น บัว เญย ฮู่ง . ทิน-ฮู่ง ก๊อง เถา ดา​วิด . นิ่น ก๊อง , ‘ เยีย ปวัด เจียด​ซี เญย ตอน , ดา​วิด , หอบ เยีย เญย เฮญี้ยว ไห่ . นิ่น หย่า อ๋อย เยียม หม่าน สี่ เอย เจี๊ยน เยีย เญย หฒะเอ๋ย โหฒว . ’
44013023	“ ทิน-ฮู่ง เอย แล์ง เญย หว่า ปุน เต้า ดา​วิด เญย เฒ้ย-ฟุน , บั๋ว เห่ว เย​ซู , ธ้วด ต้าย โหฒว อิ​สะ​ลา​เอน เมี่ยน เญย เหฌียว เฒี้ยว .
44013024	เย​ซู ไม้ แก้ง ธ้วด ต้าย ฒุ่น โต์ วั้ว หฒั่น , โย​ฮัน ฒุ่น บั๋ว อิ​สะ​ลา​เอน เญย หฒวัง เมี่ยน นิ่น บัว อ๋อย หฒุ ก๊อย เฮญี้ยว กวั่ง ฒุ์ย , เจี๋ย ววม เญย เล์ย .
44013025	โย​ฮัน โหฒว นิ่น เญย กง อ๊า ลั่ม เหฒียง , นิ่น บั๋ว หฒวัง เมี่ยน , ‘ เม่ย บัว หล่าย เยีย ต้ง หาย เต้า ? เยีย ไม้ เฒ์ย เม่ย บัว ฒั้ว วั้ว เต้า โอ่ . เยีย ต้าย ด่าง , นิ่น ฆะฮ้า ต้าย , เยีย เลี่ยม ไม้ ผุย เถง นิ่น ไจ๊ เฮ่ ฮลาง . ’
44013026	“ หฒวัง ก๋อ-โย์ว , อับ​ลา​ฮัม เญย เฒ้ย-ฟุน เหธา เยียม เม่ย บัว บุด๋ง ป๋าย ทิน-ฮู่ง เญย เมี่ยน อ้า ! น้าย เหฌียว เอน เญย โต์ เซ ฒุ่น ต้าย ปุน บัว อ๊ะ .
44013027	เยียม เย​ลู​ซา​เลม ฒี่ง เญย หฒวัง เมี่ยน เหธา โหฒว โฮล เญย วั้ว เต๋ย ไม้ ฮิ้ว ตุ๊ เย​ซู โหฒว เหฌียว เฒี้ยว . นอมๆ ตี้ง กง ฮนอย นิ่น บัว หมวัง เมี่ยน โตะ หฒวัง โต่ว หว่า เมี่ยน เญย โซว หย่า ไม้ เปียะ เฮญี้ยว . มป่า นิ่น บัว ตี่ง เย​ซู เญย ฒุ์ย วั้ว หฒั่น , นิ่น บัว โหฒว เหฒียง ต๋อย เหฑ่ง วั้ว เต๋ย โต่ว หว่า เมี่ยน ก๊อง เญย หว่า .
44013028	นิ่น บัว ฒ่า ไม้ ธ้วด หาย หญู่ง กอน หฒี่ ตุ๊ ไต๋ นิ่น , มป่า นิ่น บัว โท้ ปี​ล้าด ปุน นิ่น หฒุ ไต่ .
44013029	นิ่น บัว เอย กีง-โซว เฟี้ย เจี๊ยน ก๊อง เย​ซู เญย เหยียด ฒู้ง เจ๊า-โหล่ว โหฒว เหฒียง , ฯฒฯ เฒาะ เย​ซู เญย เซย เหฌี่ย เหฒียบ หฑั่ง จ๋า ต้าย , หฒัง เจี๊ยน โฒ้ว .
44013030	มป่า ทิน-ฮู่ง ปุน นิ่น นั่ง ต้าย .
44013031	นิ่น หิ่น ธ้วด ปุน เยียม กา​ลิ​ลี กัน นิ่น มี่ง เย​ลู​ซา​เลม ฒี่ง วั้ว เต๋ย เมี่ยน ปวัด ธั้ม-ฮนอย เญย . น้าย เต๋ย เมี่ยน อี้ หฒั่น โหฒว ฒอง-เหฒง ปุน อิ​สะ​ลา​เอน เมี่ยน หมวัง .
44013032	“ เยีย บัว ต้อ น้าย คู้ เฝียน ต้าย บั๋ว เม่ย บัว . ฒิ่น ด่าง ทิน-ฮู่ง แล์ง ปุน บัว เญย อง-ถาย วั้ว เต๋ย หว่า ,
44013033	อี้ หฒั่น นิ่น เหว่ย บัว , อง-ถาย เญย เฒ้ย-ฟุน โหฒว เหฒียง , เซ ต้ง นิ่น ปุน เย​ซู แอ๋ง นั่ง ต้าย . ฮนั้ง เฟี้ย เจี๊ยน ตะเหญ่ย ติ้ว สีง ฑูง ก๊อง นอ , ‘ เม่ย โหฒว เยีย เญย ตอน , อี้ ฮนอย เยีย เป๋น เม่ย เญย เตีย . ’ ‘ เยีย แล์ง ปุน ดา​วิด วั้ว เต๋ย ธีง-เหฑ่ง , เขา ตุ๊ ว้วน เญย เอน , ‘ เม่ย ไม้ ปุน เม่ย เญย ธีง-เหฑ่ง โปว เญย เซย ฮู้ . ’
44013034	แอ๋ง ม่าย หว่า ก๊อง เถา เย​ซู ไต่ มป่า ทิน-ฮู่ง ปุน นิ่น นั่ง ต้าย , เหยียด ลิ์ว ไม้ ปุน นิ่น เญย เซย ฮู้ . ทิน-ฮู่ง ก๊อง , ‘ เยีย แล์ง ปุน ดา​วิด วั้ว เต๋ย ธีง-เหฑ่ง , เขา ตุ๊ ว้วน เญย เอน , เยีย อ๋อย เหธย ปุน เม่ย บัว . ’
44013035	แอ๋ง ม่าย กั้น นอม ต๋อง ก๊อง , ‘ เม่ย ไม้ ปุน เม่ย เญย ธีง-เหฑ่ง โปว เญย เซย ฮู้ . ’
44013036	“ ดา​วิด ฮู่ง เญย เสย เฒ้ย เอย ทิน-ฮู่ง เญย หฒะเอ๋ย โหฒว เหฒียง , ฯฒฯ เกวย เสย หมี่ อ๊ะ , หย่า เหธา นิ่น เญย อง-ถาย หฒัง เจี๊ยน . นิ่น เญย เซย หย่า ฮู้ หมี่ อ๊ะ .
44013037	มป่า ทิน-ฮู่ง ปุน นั่ง ต้าย วั้ว เต้า เญย เซย ไม้ ฮู้ .
44013038	“ เยีย เญย ก๋อ-โย์ว อ้า ! เม่ย บัว อ๋อย หฒุ ฮิ้ว ตุ๊ , เหว่ย น้าย เต้า เย​ซู เยีย บัว หธีง ตุ๊ ฒุ่น บั๋ว เม่ย บัว , ทิน-ฮู่ง ฮนั้ง หาย นอ กวั่ง เมี่ยน เญย ฒุ์ย .
44013039	เม่ย บัว หย่า อ๋อย หฒุ ฮิ้ว ตุ๊ กัน โม​เซ เญย เล์ย-หลัด ไม้ ไฮ่ ปุน เมี่ยน เล่ย ดุ๊ด ฒุ์ย . มป่า หาย เต้า เสียน เขา เย​ซู , วั้ว เต้า เล่ย ดุ๊ด เหยียด ฒู้ง ฒุ์ย .
44013040	ไฝ ฟิม โอ่ . เฑ่า เหย เม่ย บัว ไฮ่ หฒุ โต่ว หว่า เมี่ยน ก๊อง เญย หว่า . นิ่น บัว ก๊อง ,
44013041	‘ หมั่ง ม่าะ ! เม่ย บัว หมั่ง เผีย เมี่ยน เญย เมี่ยน อ้า ! อ๋อย หฒุ บัวะ ฮ่อง หย่า หฒุ เหมียด , เหว่ย หฒุ เยียม เม่ย บัว เญย ฮนอย-เหญียะ เยีย โหฒว ธ้วด เหยียด หญู่ง สี่ . ไม้ กุ๊น เมี่ยน ก๊อง บั๋ว เม่ย บัว , เม่ย บัว ฒู้ง ไม้ เสียน . ’ ”
44013042	เปา​โล เหธา บา​นา​บัด ธ้วด หวุ่ย ต้อง วั้ว หฒั่น , หฒวัง เมี่ยน โท้ นิ่น บัว เถา ตะเหญ่ย นอม ตี้ง กง ฮนอย แอ๋ง ต้าย ก๊อง น้าย เต๋ย หว่า ปุน นิ่น บัว หมวัง .
44013043	หฒวัง เมี่ยน ปุน หฑาน วั้ว หฒั่น , ม่าย ยิว​ไท เมี่ยน เหธา กัน ยิว​ไท เมี่ยน เสียน เญย จั๋น ธั้ม เญย กัน เปา​โล เหธา บา​นา​บัด มี่ง . กง-โฒ่ บัว เหธา นิ่น บัว ก๊อง หย่า ขวิน นิ่น บัว อ๋อย หฒุ หฒั่นๆ เขา ว้วน ทิน-ฮู่ง เญย เอน .
44013044	เถา ตะเหญ่ย นอม ตี้ง กง ฮนอย เฒี่ยง มู้ง เญย เมี่ยน อ๊า ลั่ม เต้าๆ มี่ง กั๊บ ฒุ้น หมวัง ทิน-ฮู่ง เญย โต์ .
44013045	มป่า ยิว​ไท เมี่ยน ปวัด เมี่ยน ต้าย ตุ๊ ด่ง หน่าย ธั้ม , นิ่น บัว ฯฒฯ หั่น ไห่ , มี่ง แฑง เปา​โล ก๊อง เญย หว่า , หย่า ก๊อง โตะ นิ่น .
44013046	เปา​โล เหธา บา​นา​บัด ฯฒฯ ปู๋ง หล่าง เญย ก๊อง , “ เยีย บัว ด่ง หาย อ๋อย หฒุ ต้าย ฒุ่น ทิน-ฮู่ง เญย หว่า ปุน เม่ย บัว หมวัง ด่าง . มป่า เม่ย บัว เฆ่ม , ไม้ ฝุน เม่ย บัว กั้น ผุย ตุ๊ ฒิบ เหยียด ลิ์ว เญย แหม่ง , เยีย บัว ฯฒฯ กวั่ง เม่ย บัว มี่ง ฒุ่น ปุน จั๋น หมวัง .
44013047	เหว่ย หฒุ เฒี้ยว ฮนั้ง น้าย นอ พ้าย เยีย บัว , ‘ เยีย ปุน เม่ย โหฒว นอม ฌัง หฒิว ปุน จั๋น , เหว่ย ปุน เม่ย ต้อ เหฌียว เอน มี่ง เถา จ่ม ลู่ง เดี๊ย . ’ ”
44013048	จั๋น ไฮ์ น้าย เต๋ย หว่า ฯฒฯ อะเฮน้ย ไห่ , เธง เฒี้ยว เญย โต์ . ทิน-ฮู่ง กิ๊น ต้าย เหว่ย ตุ๊ เหยียด ลิ์ว เญย แหม่ง วั้ว เต๋ย ฯฒฯ เสียน เย​ซู อ๊ะ .
44013049	เฒี้ยว เญย โต์ ฯฒฯ ซีง ปวั๊ง วั้ว นอม เต่ย-ปูง .
44013050	มป่า ยิว​ไท เมี่ยน โธะ-ฮู้ วั้ว นอม มู้ง โหฒว โฮล เญย มจั่ง ตอน เหธา กัน หลง ทิน-ฮู่ง หฒั่ง ตั๊ง เญย มเซียะ ตอน โหฒว โตะ เปา​โล เหธา บา​นา​บัด , หย่า หฒุ่น นิ่น บัว ธ้วด นิ่น บัว เญย เต่ย-จ๋าย .
44013051	กง-โฒ่ บัว ฯฒฯ เฝง กั๊วะ เหฒา เญย เนีย-บูง เหว่ย โหฒว จั๋ง-โห่ ไกว๋ นิ่น บัว , ฆะฮ้า แอ๋ง มี่ง อี​โค​นี​ยูม ฒี่ง .
44013052	เยียม อัน​ที​โอก ฒี่ง เญย เสียน เย​ซู เญย เมี่ยน เฌียน-โย่ว ไห่ หย่า ม่าย สีง ลี่ง ปวั๊ง เหฑ่ง นิ่น บัว เญย เฮญี้ยว .
44014001	เถา อี​โค​นี​ยูม ฒี่ง , เปา​โล เหธา บา​นา​บัด ฮนั้ง เหยียด เกา นอ , มี่ง ยิว​ไท เมี่ยน เญย หวุ่ย ต้อง . นิ่น บัว ฒุ่น โต์ ม่าย เอ๋ย เล์ย ไห่ ฯฒฯ ม่าย ยิว​ไท เมี่ยน เหธา จั๋น เสียน ธั้ม เญย .
44014002	มป่า ไม้ เสียน วั้ว เต๋ย ยิว​ไท เมี่ยน โธะ จั๋น ปุน นิ่น บัว ม่าย เฮญี้ยว อ๋อย โหฒว โตะ วั้ว เต๋ย ก๋อ-โย์ว .
44014003	เปา​โล เหธา บา​นา​บัด เยียม วั้ว เล่า เญย , ปู๋ง หล่าง เญย ก๊อง เฒี้ยว เญย โต์ . เฒี้ยว หย่า ปุน นิ่น บัว โหฒว จั๋ง-โห่ เหธา บัวะ ฮ่อง ไห่ เญย สี่ ธั้ม เญย , ปุน ธีง นิ่น บัว ฒุ่น เฒี้ยว เหธย เอน เญย โต์ เซ เฒียน เญย .
44014004	ฒี่ง เญย หฒวัง เมี่ยน ฯฒฯ ปุน ฆอย เหฑ่ง . ม่าย เต๋ย กัน ยิว​ไท เมี่ยน , ม่าย เต๋ย กัน กง-โฒ่ บัว .
44014005	วั้ว หฒั่น , ม่าย เต๋ย จั๋น เหธา ยิว​ไท เมี่ยน เหธา นิ่น บัว โหฒว โฮล เญย เมี่ยน ธ่าง ล่าง โหฒว โตะ เปา​โล เหธา บา​นา​บัด , อ๋อย เฒาะ หละเปย๊ย ฒง นิ่น บัว .
44014006	มป่า กง-โฒ่ บัว ฮิ้ว ตุ๊ ฯฒฯ เปย๋า มี่ง ลิ​คา​โอ​เนีย เต่ย เญย ลิ​สะ​ตา มู้ง เหธา เด​บี ฒี่ง เหธา ฮวีง หฑวน วั้ว เต๋ย ต๋อง ,
44014007	เยียม วั้ว ฒุ่น คู้ เฝียน .
44014008	เยียม ลิ​สะ​ตา มู้ง ม่าย ล่าน เยียม-ทอย เหฒา หว่าย เญย เมี่ยน เฒว์ย เจี๊ยน วั้ว , ไม้ ยั่ง เจี๋ย เจ๊า .
44014009	นิ่น เฒว์ย เจี๊ยน วั้ว หมวัง เปา​โล ก๊อง . เปา​โล นุๆ เญย หมั่ง , ปวัด นิ่น ม่าย เสียน ฟิม ไฮ่ หฒ่อ ตุ๊ เหฒา หลง ,
44014010	ฯฒฯ หล่ง เฉีย โฮล เญย ก๊อง , “ เจี์ย ซิน ต้าย โซ้ว เจี๊ยน หฒะ เญย ม่าะ ! ” วั้ว ล่าน เมี่ยน ฯฒฯ เลี่ยม เฒ่ย ฆวะ เจี์ย ซิน ต้าย ยั่ง เจ๊า .
44014011	หฒวัง เมี่ยน ปวัด , นิ่น บัว หล่ง ลิ​คา​โอ​เนีย หว่า เหน่าๆ เญย เห่ว , “ ม่าย เฒี่ยน หฮวา เป๋น เมี่ยน เญย ซิน เหฌี่ย บัว น้าย ต้าย อ๊ะโล่ะ ! ”
44014012	บา​นา​บัด นิ่น บัว ธ้วด บั๋ว เห่ว ซุด . เปา​โล นิ่น บัว เห่ว เฮ​เม้ด , เหว่ย หฒุ นิ่น ฒุ่น โต์ เก้า ธั้ม .
44014013	ซุด เฒี่ยน เญย หมิ่ว-เปย๊า เยียม ฒี่ง กะเหญี่ย . ซุด เญย ไซ เมี่ยน ต้อ ง่ง โก๊ว , ต้อ เปี้ยง ต้าย เถา ฒี่ง แก้ง อ๋อย เหธา หฒวัง เมี่ยน เหฒี่ย ปุน เปา​โล บัว .
44014014	บา​นา​บัด เหธา เปา​โล ไฮ์ เมี่ยน ก๊อง นิ่น บัว อ๋อย ฮนั้ง น้าย นอ โหฒว , นิ่น บัว ฯฒฯ เป๊ด กั้น เญย ลุย , ถิว เปียะ หฒวัง เมี่ยน กะญั์ว มี่ง , เหน่าๆ เญย เห่ว เจี๊ยน ก๊อง ,
44014015	“ เม่ย บัว เหว่ย หาย ติ่ว ฮนั้ง น้าย โหฒว แล่ ? เยีย บัว หย่า ป้าม เมี่ยน ฮนั้ง เม่ย บัว นอ . เยีย บัว ต้าย ฒุ่น คู้ เฝียน บั๋ว เม่ย บัว กวั่ง ฆอย น้าย เต๋ย เฮ่น สี่ แอ๋ง ล์อ เฒี่ยง เจี๊ยน เญย ทิน-ฮู่ง , ต้ง เหฒย ลู่ง เหฒย เดา เหฒย ค้อย หย่า เหฒย เยียม น้าย เต๋ย กะญั์ว เญย หม่าน หมวด กะน้าย วั้ว เต้า .
44014016	โล์-ฮนอย ทิน-ฮู่ง ปุน หม่าน ฝีง เซว่ย นิ่น บัว กั้น เญย เฮญี้ยว โหฒว .
44014017	มป่า นิ่น หาย หฒั่น โหฒว หลง ปุน บัว , โหฒว ฒอง-เหฒง ปิ๋ว เม่ง นิ่น เฒี่ยง เจี๊ยน เญย . นิ่น ปุน ลู่ง ตุ้ย บยู่ง , ปุน แกง-หฒวัง เอย ธุน-เธียว ธ้วด ตุ๊ หอบ . นิ่น หย่า ปุน เม่ย บัว หญั่น เป๊ว , เฌียน-โย่ว ไห่ . ”
44014018	กง-โฒ่ บัว ก๊อง น้าย เต๋ย หว่า ต๊น นิ่น บัว มป่า ค้า เต๋ย ก๊อง ไม้ ฮี่ง . หฒวัง เมี่ยน หธ่อ อ๋อย ต้อ กะน้าย ต้าย เหฒี่ย ปุน นิ่น บัว .
44014019	ม่าย เต๋ย ยิว​ไท เมี่ยน เยียม อัน​ที​โอก เหธา อี​โค​นี​ยูม ต้าย ดั๊ว หฒวัง เมี่ยน เหธา นิ่น บัว ต้ง เฮญี้ยว หล่ง หละเปย๊ย ฒง เปา​โล . ฒง ลิ์ว , ทอ ธ้วด กะเหญี่ย หฒิ ฒี่ง , หล่าย นิ่น ไต่ หมี่ อ๊ะ .
44014020	มป่า เสียน เย​ซู เญย ก๋อ-โย์ว ต้าย เว่ย เจี๊ยน นิ่น , นิ่น ฯฒฯ เจี์ย ซิน ต้าย แอ๋ง เปียะ มู้ง . ตะเหญ่ย ฮนอย นิ่น เหธา บา​นา​บัด แอ๋ง มี่ง เด​บี ฒี่ง .
44014021	เปา​โล เหธา บา​นา​บัด เยียม เด​บี ฒี่ง ฒุ่น คู้ เฝียน ฯฒฯ ตุ๊ เมี่ยน ธั้ม เญย ต้าย โหฒว ไซ-ก๋อ . ฆะฮ้า เปา​โล บัว หฑวน ลิ​สะ​ตา มู้ง , อี​โค​นี​ยูม ฒี่ง เหธา ปิ​สิ​เดีย เต่ย เญย อัน​ที​โอก ฒี่ง ,
44014022	เยียม วั้ว เต๋ย ต๋อง เถง ไซ-ก๋อ บัว เสียน ว้วน หย่า ขวิน นิ่น บัว หาย หฒั่น อ๋อย หฒุ กัน หลง เสียน เย​ซู เญย เจ๊า , หย่า บั๋ว นิ่น บัว , “ บัว อ๋อย หฒุ เตี๊ย ธั้ม-หญู่ง โค้ว หน่าน หธีง ต้าย ไฮ่ ตุ๊ เปียะ ทิน-ฮู่ง เญย กั๊วะ . ”
44014023	เยียม นอมๆ จิว-ปาง นิ่น บัว ออน เมี่ยน โหฒว เมี่ยน โก๋ . นิ่น บัว เต๋า เก๋า , เฒย ไม้ หญั่น หาย หญู่ง ฯฒฯ เฒาะ น้าย เต๋ย เมี่ยน โก๋ ฝูง ปุน นิ่น บัว เสียน เขา วั้ว เต้า เฒี้ยว .
44014024	เปา​โล เหธา บา​นา​บัด แอ๋ง เจี๋ย ปิ​สิ​เดีย เต่ย-ปูง มี่ง เถา ปัม​ฟี​เลีย .
44014025	เยียม วั้ว เป​กา ฒี่ง ฒุ่น ลิ์ว โต์ , นิ่น บัว ฯฒฯ เหฌี่ย เถา อัด​ทา​ลิ​ยา มู้ง .
44014026	เยียม หน่าย เปียะ ฑั้ง หฑวน ซี​เลีย เต่ย-ปูง , อัน​ที​โอก ฒี่ง หมี่ อ๊ะ . น้าย นอม ฒี่ง เซ ต้ง ฒิ่น ด่าง ไซ-ก๋อ บัว เฒาะ เปา​โล บัว ฝูง ปุน ทิน-ฮู่ง เอย นิ่น เญย เอน โก๋ว , เถง นิ่น บัว ไฮ่ โหฒว ธ้วด อี้ หฒั่น โหฒว เหฒียง น้าย เต๋ย กง .
44014027	หฑวน เถา อัน​ที​โอก , เปา​โล บัว เห่ว หฒวัง จิว-ปาง กั๊บ ฒุ้น . นิ่น บัว ฯฒฯ ก๊อง ทิน-ฮู่ง เถง นิ่น บัว โหฒว เญย เจ๊า-โหล่ว , หย่า ก๊อง ทิน-ฮู่ง ฮนั้ง หาย นอ คอย เจ๊า ปุน จั๋น เสียน เย​ซู .
44014028	นิ่น บัว หย่า เหธา ไซ-ก๋อ บัว เยียม เล่า เญย .
44015001	ม่าย เต๋ย เมี่ยน เยียม ยู​เดีย แซ้ง มี่ง เถา อัน​ที​โอก ฒี่ง หฌาว เสียน เย​ซู เญย ก๋อ-โย์ว . นิ่น บัว ก๊อง , “ สี ก๊อง เม่ย บัว ไม้ เอย เจี๊ยน โม​เซ เญย เล์ย เจี๋ย ก๊าด เญย เล์ย นอ , เม่ย บัว ไม้ ไฮ่ ตุ๊ เหฌียว . ”
44015002	เปา​โล เหธา บา​นา​บัด เหธา นิ่น บัว เหฌี่ย ชะ แฑง-แหง่ง หลวน เล์ย . จิว-ปาง ฯฒฯ ตี่ง พ้าย เปา​โล เหธา บา​นา​บัด เหธา เต๋ย ก๋อ-โย์ว มี่ง เย​ลู​ซา​เลม ฒี่ง ล์อ กง-โฒ่ เหธา เมี่ยน โก๋ บัว ธ่าง ล่าง น้าย เต๋ย สี่ .
44015003	จิว-ปาง ฯฒฯ ฝูง นิ่น บัว ธ้วด เจ๊า มี่ง . นิ่น บัว เจี๋ย ฟี​นี​เซีย เหธา สะ​มา​เลีย แซ้ง , เถา หาย ก๊อง บั๋ว เมี่ยน จั๋น ฮนั้ง หาย นอ ก๊อย เฮญี้ยว เสียน เย​ซู . หฒวัง ก๋อ-โย์ว ไฮ์ น้าย เต๋ย เฝียน นิ่น บัว หฒะเก้ง อะเฮน้ย ไห่ .
44015004	มี่ง เถา เย​ลู​ซา​เลม ฒี่ง วั้ว หฒั่น , จิว-ปาง เมี่ยน , กง-โฒ่ บัว , เหธา เมี่ยน โก๋ บัว อะเฮน้ย ฒิบ . เปา​โล เหธา บา​นา​บัด หย่า ก๊อง เหฑ่ง ทิน-ฮู่ง ฮนั้ง หาย นอ หล่ง นิ่น บัว โหฒว นิ่น เญย กง .
44015005	มป่า ม่าย เต๋ย ฟา​ลิ​สี วั้ว เจ๊า เสียน เย​ซู เญย เมี่ยน โซ้ว เจี์ย ต้าย ก๊อง , “ ด่ง หาย อ๋อย หฒุ เห่ว จั๋น เจี๋ย ก๊าด เญย เล์ย หย่า หัด นิ่น บัว เอย เหฑ่ง โม​เซ เญย เล์ย-หลัด . ”
44015006	กง-โฒ่ เหธา เมี่ยน โก๋ เหยียด ฒู้ง กั๊บ ฒุ้น ธ่าง ล่าง น้าย เต๋ย สี่ .
44015007	นิ่น บัว หลวน เล์ย เล่า เญย , ปี​เต ฯฒฯ โซ้ว เจี์ย ต้าย ก๊อง , “ ก๋อ-โย์ว อ้า ! เม่ย บัว ฮิ้ว ตุ๊ ฒิ่น ด่าง ทิน-ฮู่ง เยียม เม่ย บัว กะญั์ว กิ๊น เยีย ธ้วด มี่ง ฒุ่น คู้ เฝียน ปุน จั๋น หมวัง หย่า เสียน .
44015008	ทิน-ฮู่ง ฮิ้ว ตุ๊ หม่าน เมี่ยน เญย เฮญี้ยว หย่า ปุน ธีง นิ่น อะเฮน้ย จั๋น , เหว่ย หฒุ นิ่น เหธย สีง ลี่ง ปุน นิ่น บัว ฮนั้ง เหธย ปุน บัว นอ .
44015009	ยิว​ไท เมี่ยน ไฟ จั๋น ทิน-ฮู่ง ไม้ ฝุน กั้น หญู่ง . เหว่ย นิ่น บัว เสียน , ทิน-ฮู่ง หฑาว นิ่น บัว เญย เฮญี้ยว ธีง-เหฑ่ง .
44015010	วั้ว หญู่ง , เม่ย บัว เหว่ย หาย ติ่ว อ๋อย เสย ทิน-ฮู่ง ? อ๋อย เฒาะ เฮนี้ย เญย กะน้าย ปุน น้าย เต๋ย ไซ-ก๋อ เหญีย , ต้ง บัว กั้น เหธา บัว เญย อง-ถาย ฒู้ง เหญีย ไม้ ต์ง เญย กะน้าย .
44015011	ไม้ เฒ์ย ฮนั้ง หน่าย เหลาะ . บัว เสียน บัว ตุ๊ เหฌียว เซ เหว่ย เฒี้ยว เย​ซู เญย เอน ฮนั้ง นิ่น บัว นอ . ”
44015012	หฒวัง เมี่ยน เซ้กๆ เญย หมวัง บา​นา​บัด เหธา เปา​โล ก๊อง ทิน-ฮู่ง หล่ง นิ่น บัว เยียม จั๋น กะญั์ว โหฒว เญย จั๋ง-โห่ เหธา บัวะ ฮ่อง เญย สี่ .
44015013	ก๊อง เซ้ด , ยา​กอบ แอ๋ง ก๊อง , “ ก๋อ-โย์ว อ่า , หมวัง เยีย ก๊อง โอ่ .
44015014	ซี​โมน โธะ โหะ ก๊อง ลิ์ว ทิน-ฮู่ง ล์อ จั๋น ต้าว หฑุ่น , กิ๊น ธ้วด เต๋ย ต้าย โหฒว นิ่น เญย เมี่ยน .
44015015	น้าย หฒะเก้ง ต๋อย หฒุ โต่ว หว่า เมี่ยน เญย หว่า ฮนั้ง เฟี้ย เจี๊ยน ก๊อง นอ ,
44015016	‘ ฆะฮ้า เยีย อ๋อย หฑวน ต้าย , อ๋อย เหลียบ เจี์ย ดา​วิด เญย เปย๊า-บาง , แอ๋ง หล่ง โล์-เปย๊า เญย กะน้าย กั้น เซียง-เหธย เจี์ย .
44015017	ฮนั้ง หน่าย เซ เหว่ย ปุน เหญี่ย เญย เมี่ยน อ๋อย ต้าย ล์อ เฒี้ยว , ต้ง เยีย เห่ว ต้าย โหฒว เยีย เญย เมี่ยน วั้ว เต๋ย หม่าน ฝีง จั๋น .
44015018	โล์-ฮนอย ปุน เมี่ยน ฮิ้ว ตุ๊ น้าย เต๋ย สี่ อ๋อย ธ้วด ต้าย วั้ว เต้า เฒี้ยว ก๊อง น้าย เต๋ย หว่า . ’ ”
44015019	ยา​กอบ แอ๋ง ก๊อง , “ หฒิว เยีย หมั่ง , บัว ไม้ หอบ หฒุ โหฒว หาย หญู่ง ปุน ฮวิน ต้าย ล์อ ทิน-ฮู่ง วั้ว เต๋ย จั๋น ไฮ์ อะ ไห่ .
44015020	มป่า บัว อ๋อย หฒุ เฟี้ย เฝียน บั๋ว นิ่น บัว เก่ , ไม้ ตู๋ง หญั่น เหฒี่ย เจี๋ย หมิ่ว-ฝัง ฯฒฯ ม่าย หวุย เญย กะน้าย , ไม้ ตู๋ง โหฒว ไม้ หลวน ห่อง เญย สี่ , ไม้ ตู๋ง หญั่น แหนะ จาง ไต่ เญย แซง-คู้ อ๊อ , หย่า ไม้ ตู๋ง หญั่น ฑย้าม .
44015021	เหว่ย หฒุ โล์-ฮนอย เถา อี้ หฒั่น เยียม นอมๆ ฒี่ง ม่าย เมี่ยน ฒุ่น โม​เซ เญย เล์ย . นอมๆ ตี้ง กง ฮนอย ม่าย เมี่ยน เยียม หวุ่ย ต้อง โตะ นิ่น เญย เล์ย-หลัด โซว . ”
44015022	วั้ว หฒั่น กง-โฒ่ เหธา เมี่ยน โก๋ เหธา หฒวัง จิว-ปาง เมี่ยน ธ่าง ล่าง หอบ กิ๊น เต๋ย เมี่ยน พ้าย กัน เปา​โล เหธา บา​นา​บัด มี่ง อัน​ที​โอก ฒี่ง . นิ่น บัว กิ๊น เญย เมี่ยน ม่าย ล่าน เห่ว ยู​ดาด , แอ๋ง ม่าย นอม บั๋ว เห่ว บา​ซับ​บาด . ม่าย ล่าน เห่ว ซี​ลา . น้าย เต๋ย อี ล่าน เยียม ก๋อ-โย์ว บุด๋ง โหฒว เปย๊ย เฒ้ย เญย เมี่ยน .
44015023	กง-โฒ่ เหธา เมี่ยน โก๋ ฯฒฯ เฟี้ย เฝียน ปุน นิ่น บัว ต้อ เจี๊ยน มี่ง . เฝียน ก๊อง ,
44015024	เยีย บัว ไฮ์ เมี่ยน ก๊อง ม่าย เต๋ย เยียม เยีย บัว น้าย เญย เมี่ยน มี่ง เม่ย บัว หน่าย ฒุ่น โต์ โธะ เม่ย บัว เญย เฮญี้ยว หลุ่น เหฑ่ง . มป่า ไม้ เฒ์ย เยีย บัว พ้าย นิ่น บัว มี่ง โอ่ .
44015025	เยีย บัว ฯฒฯ ต้ง เฮญี้ยว กิ๊น เต๋ย เมี่ยน ต้าย พ้าย นิ่น บัว มี่ง เม่ย บัว หน่าย เหธา เจี๊ยน เยีย บัว ฮนั้ม เญย ต่อย , บา​นา​บัด เหธา เปา​โล .
44015026	น้าย เต๋ย อี ล่าน เหว่ย เฒี้ยว เย​ซู กี​ตู่ เญย บั๋ว ไม้ ฝุน แหม่ง เญย โหฒว .
44015027	ฮนั้ง หน่าย , เยีย บัว พ้าย ยู​ดาด เหธา ซี​ลา มี่ง เหธา เม่ย บัว ต๋อย เฮมียน ก๊อง เม่ง น้าย เฒ้ย เฝียน เญย สี่ .
44015028	สีง ลี่ง เหธา เยีย บัว ฟี่ ฮนั้ง เญย ไม้ อ๋อย ทิบ หาย หญู่ง จา ปุน เม่ย บัว เฮนี้ย , ธ้วด ลิ์ว อี้ หฒั่น เฟี้ย เจี๊ยน น้าย เต๋ย ฮนั้ง .
44015029	เม่ย บัว อ๋อย หฒุ เก่ ไม้ ตู๋ง หญั่น เหฒี่ย เจี๋ย หมิ่ว-ฝัง เญย กะน้าย . ไม้ ตู๋ง หญั่น ฑย้าม , ไม้ ตู๋ง หญั่น แหนะ จาง ไต่ เญย แซง-คู้ อ๊อ , หย่า ไม้ ตู๋ง โหฒว ไม้ หลวน ห่อง เญย สี่ . สี ก๊อง เม่ย บัว เก่ เจี๊ยน น้าย ปั๊วะ กะน้าย ฯฒฯ หลง อ๊ะ . แป้ง ออน เญย เยียม โอ่ . ”
44015030	เสียน เย​ซู เญย ก๋อ-โย์ว ฯฒฯ ฝูง น้าย เต๋ย เมี่ยน ธ้วด เจ๊า มี่ง อัน​ที​โอก ฒี่ง . เถา วั้ว นิ่น บัว เห่ว จิว-ปาง เมี่ยน กั๊บ ฒุ้น ฯฒฯ เฒาะ วั้ว เฒ้ย เฝียน ปุน นิ่น บัว .
44015031	โตะ ตอง น้าย เฒ้ย เฝียน , ไฮ์ เฝียน ออน นิ่น บัว เญย เฮญี้ยว , เต้าๆ ฯฒฯ อะเฮน้ย ไห่ อ๊ะ .
44015032	ยู​ดาด เหธา ซี​ลา โหฒว โต่ว หว่า เมี่ยน หย่า ก๊อง ธั้ม เญย ขวิน ก๋อ-โย์ว บัว , ออน นิ่น บัว เญย เฮญี้ยว , เถง นิ่น บัว เก้า เสียน ตุ๊ เฮ้น .
44015033	เยียม เหยียด หธาม วั้ว , ก๋อ-โย์ว บัว ฯฒฯ ฝูง นิ่น บัว แป้ง ออน เญย ธ้วด เจ๊า หฑวน เถา พ้าย นิ่น บัว ต้าย วั้ว เต๋ย .
44015034	มป่า ซี​ลา ตี่ง เฮญี้ยว เยียม วั้ว .
44015035	เปา​โล เหธา บา​นา​บัด หธ่อ เยียม อัน​ที​โอก ฒี่ง . นิ่น บัว เหธา เมี่ยน ธั้ม เญย หฌาว หย่า ฒุ่น เฒี้ยว เญย โต์ .
44015036	ฆะฮ้า ธั้ม-ฮนอย เต๋ย เญย , เปา​โล ก๊อง บั๋ว บา​นา​บัด , “ บัว อ๋อย หฒุ หฑวน มี่ง หมั่ง ก๋า , ต้ง บัว มี่ง ฒุ่น เจี๋ย เฒี้ยว เญย โต์ เญย นอมๆ มู้ง วั้ว เต๋ย ก๋อ-โย์ว ฮนั้ง หาย นอ เอาะ ? ”
44015037	บา​นา​บัด หย่า อ๋อย ต้อ โย​ฮัน มา​โค เหธา เจี๊ยน มี่ง .
44015038	มป่า เปา​โล ไฮ์ ไม้ หอบ หฒุ ต้อ , เหว่ย หฒุ ฒิ่น ด่าง วั้ว หฑุ่น , เถา ปัม​ฟี​เลีย , โย​ฮัน มา​โค กวั่ง นิ่น บัว , ไม้ เหธา นิ่น บัว โหฒว กง .
44015039	นิ่น บัว อี เต้า ฟิ้ว-หธง ลิ์ว , ฯฒฯ ปุน ฆอย ต่อย หมี่ อ๊ะ . บา​นา​บัด ต้อ เจี๊ยน มา​โค เปียะ ฑั้ง มี่ง ไซ​ปัด ค้อย-โฑว .
44015040	มป่า เปา​โล กิ๊น ซี​ลา เหธา นิ่น มี่ง . เสียน เย​ซู เญย หฒวัง เมี่ยน ฯฒฯ เฒาะ นิ่น บัว อี ล่าน ฝูง ปุน เฒี้ยว เอย นิ่น เญย เอน โก๋ว .
44015041	ธ้วด เจ๊า มี่ง , นิ่น เจี๋ย ซี​เลีย เหธา ซี​ลี​เซีย แซ้ง เถง หฒวัง จิว-ปาง เก้า เสียน ตุ๊ ว้วน .
44016001	เปา​โล แอ๋ง มี่ง เด​บี ฒี่ง เหธา ลิ​สะ​ตา มู้ง . ลิ​สะ​ตา มู้ง ม่าย เต้า ไซ-ก๋อ , บั๋ว เห่ว ทิ​โม​ไท . นิ่น เญย มา เซ ยิว​ไท เมี่ยน หย่า เสียน เย​ซู เญย . มป่า นิ่น เญย เตีย เป๋น จั๋น-กีก .
44016002	ลิ​สะ​ตา เหธา อี​โค​นี​ยูม เญย ก๋อ-โย์ว หย่า เธง ทิ​โม​ไท .
44016003	เปา​โล อ๋อย ต้อ ทิ​โม​ไท กัน นิ่น มี่ง ฯฒฯ เถง นิ่น เจี๋ย ก๊าด เญย เล์ย , เหว่ย หฒุ วั้ว นอม เต่ย-ปูง เญย หฒวัง ยิว​ไท เมี่ยน ฮิ้ว ตุ๊ ทิ​โม​ไท เญย เตีย โหฒว จั๋น-กีก .
44016004	เปา​โล บัว เฒว่ย มู้ง โย่ว เจี๊ยน มี่ง . มี่ง เถา หาย หย่า เฒาะ กง-โฒ่ เหธา เมี่ยน โก๋ เยียม เย​ลู​ซา​เลม ฒี่ง ตี่ง ต้าย เญย เล์ย จิว ปุน เมี่ยน เอย เจี๊ยน โหฒว .
44016005	เหว่ย น้าย หฒวัง จิว-ปาง ฯฒฯ เก้า เสียน ตุ๊ เฮ้น . ฮนอยๆ ม่าย เมี่ยน ทิม เปียะ ธั้ม เจี๊ยน ฝาว .
44016006	สีง ลี่ง ไม้ ปุน เปา​โล เยียม เอ​เซีย แซ้ง ฒุ่น โต์ . นิ่น บัว ฯฒฯ เจี๋ย ฟา​ลี​เจีย เหธา กา​ลา​เทีย เต่ย-ปูง .
44016007	เถา มิ​เซีย เต่ย-ปูง เญย กั๊บ-จ๋าย กะเฮลน นิ่น บัว อ๋อย เปียะ บิ​ที​เนีย , มป่า เย​ซู เญย สีง ลี่ง ไม้ ปุน นิ่น บัว เปียะ .
44016008	นิ่น บัว ฯฒฯ เจี๋ย มิ​เซีย เต่ย-ปูง มี่ง เถา โต​อัด .
44016009	มี่ง เถา วั้ว ม์วน , เปา​โล ปวัด หิ่น ย่าง เญย สี่ . นิ่น ปวัด เต้า มา​ซี​โด​เนีย เมี่ยน โซ้ว เจี๊ยน ชะ โท้ , “ โท้ เจี๋ย เถา น้าย มา​ซี​โด​เนีย เต่ย-ปูง เถง เยีย บัว ม่าะ ! ”
44016010	เปา​โล ปวัด ลิ์ว หิ่น ย่าง เญย สี่ , เยีย บัว ฯฒฯ เลี่ยม เฒ่ย หลิ่ว เล์ย มี่ง มา​ซี​โด​เนีย , เหว่ย หฒุ เยีย บัว ฝุน ตี่ง ทิน-ฮู่ง หฒะเก้ง เห่ว เยีย บัว มี่ง ฒุ่น คู้ เฝียน ปุน วั้ว เต๋ย เมี่ยน หมวัง .
44016011	เยีย บัว ฯฒฯ เยียม โต​อัด เปียะ ฑั้ง , แปง หฒะ มี่ง เถา สา​โม​ทัด ค้อย-โฑว . ตะเหญ่ย ฮนอย มี่ง เถา เน​อา​บุ​ลี มู้ง .
44016012	เยียม หน่าย เยีย บัว ธ้วด ฑั้ง ยั่ง เจ๊า มี่ง ฟี​ลิบ​พอย ฒี่ง . ฟี​ลิบ​พอย เซ มา​ซี​โด​เนีย เต่ย-ปูง เญย เหยียด นอม ต้ม ฒี่ง , เซ โล​มา กั๊วะ เหลียบ ต้าย เญย ฒี่ง . เยีย บัว ฯฒฯ เยียม เหฒีย ฮนอย วั้ว .
44016013	เถา ตี้ง กง ฮนอย เยีย บัว ธ้วด กะเหญี่ย หฒิ ฒี่ง มี่ง วั้ว ด้าย เฮลน , ฮนั้ม ต้าย ม่าย นอม ต๋อง กั๊บ ฒุ้น เต๋า เก๋า . เยีย บัว ล์อ ปวัด ฯฒฯ เฒว์ย เหฌี่ย เหธา กั๊บ ฒุ้น ต้าย วั้ว เต๋ย มเซียะ ตอน ก๊อง หว่า .
44016014	ม่าย เต้า ทิ​ยา​ทิ​ลา ฒี่ง เญย มเซียะ ตอน , บั๋ว เห่ว ลิ​เดีย . นิ่น เญย กง เซ หม่าย เซ้ด หลัวะ เญย เดีย-ฒุ . ลิ​เดีย เซ หฒั่ง ทิน-ฮู่ง เญย เมี่ยน . เฒี้ยว หย่า ปุน นิ่น เญย เฮญี้ยว ฆอย , ฮนั้ม ตุ๊ ทง เปา​โล ก๊อง เญย หว่า .
44016015	นิ่น เหธา นิ่น เญย เปย๊า ฒง ฮมวั้ง ต่อย เหยียด ฒู้ง ฯฒฯ เจี๋ย ววม เญย เล์ย . ฆะฮ้า นิ่น เห่ว เยีย บัว มี่ง ฮิด นิ่น เญย เปย๊า . นิ่น ก๊อง , “ สี ก๊อง เม่ย บัว ฝุน เยีย หฒะเก้ง เสียน เฒี้ยว นอ , โท้ เม่ย บัว ต้าย ฮิด เยีย เญย เปย๊า โอ่ . ” นิ่น ชะ เลี่ยว เยีย บัว , เยีย บัว ฮนั้ม ไม้ เจี๋ย เอ๋ย , ฯฒฯ มี่ง ฮิด นิ่น เญย เปย๊า .
44016016	ม่าย ฮนอย เยีย บัว มี่ง เมี่ยน กั๊บ ฒุ้น เต๋า เก๋า เญย ต๋อง . มี่ง เกา , ม่าย เต้า โน่ว เป์ย ต้าย ปวั้ง หฒุ เยีย บัว . น้าย เต้า โน่ว เป์ย ม่าย เมี้ยน เยียม นิ่น เญย ซิน , ปุน นิ่น ไฮ่ ก๊อง ฒิ่น โฮ์ เญย สี่ ฯฒฯ เถง เมี่ยน หมั่ง แหม่ง , ปุน นิ่น เญย เฒี้ยว ตุ๊ ญ่าน ธั้ม .
44016017	น้าย เต้า โน่ว เป์ย กัน เจี๊ยน เปา​โล เหธา เยีย บัว มี่ง เห่ว เจี๊ยน ก๊อง , “ น้าย เต๋ย เมี่ยน เซ เยียม ฮลัง เจี๋ย เญย ทิน-ฮู่ง เญย โปว . นิ่น บัว ฒุ่น ตุ๊ เหฌียว เญย เจ๊า ปุน เม่ย บัว หมวัง . ”
44016018	นิ่น ฮนั้ง น้าย นอ โหฒว ธั้ม-ฮนอย อ๊ะ . โหฒว เกา , เปา​โล ไฮ์ เฮญี้ยว ไม้ หลง เหยียด เต๋ย ฯฒฯ ฮวิน หฑวน ก๊อง บั๋ว วั้ว เต้า เมี้ยน , “ เยีย เต๊ง เย​ซู กี​ตู่ เญย บั๋ว หัด เม่ย เยียม น้าย เต้า เมี่ยน เญย ซิน ธ้วด มี่ง ม่าะ ! ” เมี้ยน ฯฒฯ เลี่ยม เฒ่ย ธ้วด หมี่ อ๊ะ .
44016019	น้าย เต้า โน่ว เป์ย เญย เฒี้ยว เฒียะ ตุ๊ นิ่น บัว ตุ๊ ญ่าน เญย เจ๊า ไม้ ลั่ม ฮนั้ม อ๊ะ , นิ่น บัว ฯฒฯ เญา เจี๊ยน เปา​โล เหธา ซี​ลา , ทอ มี่ง ต้ม หฒวัง หฒ่าม , โหฒว โฮล วั้ว เต๋ย เญย หฑะเฮมียน .
44016020	เยียม โล​มา เจียน เญย หฑะเฮมียน นิ่น บัว โก๋ ก๊อง , “ น้าย เต๋ย เมี่ยน เซ ยิว​ไท เมี่ยน . นิ่น บัว โหฒว ปุน เยีย บัว เญย ฒี่ง หลุ่น เหฑ่ง .
44016021	นิ่น บัว หฌาว เญย เล์ย เซ ต่อง เยีย บัว โล​มา เมี่ยน เญย เล์ย . เยีย บัว ไม้ ไฮ่ หล่ง , ไม้ ไฮ่ กัน นิ่น บัว เญย เล์ย . ”
44016022	หฒวัง เมี่ยน เถง เจี๊ยน โหฒว โตะ ปุน เปา​โล เหธา ซี​ลา . วั้ว เต๋ย เจียน ฯฒฯ เห่ว แปง เธี้ย เปา​โล บัว เญย ลุย-โหว กวั่ง , หล่ง ปย๊า เบ๊าะ นิ่น บัว .
44016023	แปง ฯฒฯ เบ๊าะ ตุ๊ นิ่น บัว เซียง ไห่ , ฆะฮ้า แอ๋ง ต้อ นิ่น บัว มี่ง หววน เจี๊ยน โล่ , หย่า บั๋ว กุ๊น โล่ เญย เจียน หลงๆ ฒั้ว เจี๊ยน นิ่น บัว .
44016024	กุ๊น โล่ เจียน ตุ๊ ต้ม เจียน เญย หว่า ฯฒฯ เฒาะ เปา​โล บัว หววน เจี๊ยน กะญั์ว วั้ว ฉง โล่ , แอ๋ง เฒาะ เดี๋ยง กับ เจี๊ยน นิ่น บัว เญย เหฒา .
44016025	ด๊าม ม์วน เญย เฒี่ยง โห่ , เปา​โล เหธา ซี​ลา เต๋า เก๋า หย่า ป๋าว ฑูง เธง ทิน-ฮู่ง . เยียม โล่ เญย ฒุ์ย-เมี่ยน เหยียด ฒู้ง หย่า หมวัง นิ่น บัว .
44016026	เลี่ยม เฒ่ย เดา ต์ง ตุ๊ เสย ไห่ , ดั่น เถา โล่ เญย กอน-โด๊ะ . เต้าๆ โล่ แก้ง ฆอย เหฑ่ง . หฒวัง ฒุ์ย-เมี่ยน เญย หลิ่ม หย่า ดุ๊ด เหฑ่ง หมี่ อ๊ะ .
44016027	กุ๊น โล่ เจียน เญีย ต้าย ปวัด โล่ แก้ง ฆอย เหฑ่ง , หล่าย ตุ๊ ฒุ์ย-เมี่ยน เปย๋า เหฑ่ง อ๊ะ มเปย . นิ่น ฯฒฯ แปง ธ้วด นิ่น เญย หฑุ ด๊าว อ๋อย ไต๋ นิ่น กั้น อ๊ะ .
44016028	มป่า เปา​โล ฮววน นอม ค้าด , “ เฮว้ย ! ไม้ ตู๋ง ห่อย เม่ย กั้น . เยีย บัว เหยียด ฒู้ง เยียม น้าย เญย . ”
44016029	กุ๊น โล่ เจียน เห่ว เมี่ยน ล์อ ตัง ต้าย หฒิว เจี๊ยน ถิว เปียะ เปา​โล บัว วั้ว , บ๊าบ เหฌี่ย เปา​โล เหธา ซี​ลา เญย หฑะเฮมียน , ซิน หฒิน ญั่นๆ เญย .
44016030	นิ่น ต้อ เปา​โล บัว ธ้วด ต้าย หน่าย ก๋า นิ่น บัว , “ ต้ม ก๋อ อ้า ! เยีย อ๋อย หฒุ ฮนั้ง หาย นอ โหฒว หธีง ไฮ่ ตุ๊ เหฌียว ? ”
44016031	เปา​โล บัว เตา , “ อ๋อย หฒุ เสียน เขา เฒี้ยว เย​ซู , เม่ย เหธา เม่ย เญย เหยียด เปย๊า เมี่ยน ฯฒฯ ตุ๊ เหฌียว . ”
44016032	เปา​โล บัว ฯฒฯ ก๊อง เฒี้ยว เญย โต์ ปุน นิ่น เหธา นิ่น เญย เหยียด เปย๊า เมี่ยน หมวัง .
44016033	ต้ง หน่าย ม์วน , วั้ว นอม เฒี่ยง โห่ , กุ๊น โล่ เจียน ต้อ เปา​โล บัว มี่ง หฑาว เหฑ่ง หฒุ เบ๊าะ มุน เญย ต๋อง . หฑาว ลิ์ว , กุ๊น โล่ เจียน เหธา เหยียด เปย๊า เมี่ยน เลี่ยม เฒ่ย เจี๋ย ววม เญย เล์ย อ๊ะ .
44016034	เจี๋ย ลิ์ว เล์ย , กุ๊น โล่ เจียน แอ๋ง ต้อ เปา​โล เหธา ซี​ลา เปียะ นิ่น เญย เปย๊า เบ่น หฮนาง ปุน นิ่น บัว หญั่น . กุ๊น โล่ เจียน เหธา นิ่น เญย ฮมวั้ง ต่อย หฒะเก้ง เฌียน-โย่ว ไห่ , เหว่ย หฒุ นิ่น บัว อี้ หฒั่น เสียน ทิน-ฮู่ง หมี่ อ๊ะ .
44016035	ลู่ง ฌัง , โล​มา ต้ม เจียน พ้าย ซิน-เฮลน แปง มี่ง กุ๊น โล่ เจียน วั้ว บั๋ว นิ่น , “ ปู๋ง วั้ว เต๋ย อี ล่าน เมี่ยน อ๊ะ . ”
44016036	กุ๊น โล่ เจียน ฯฒฯ บั๋ว เปา​โล , “ ต้ม เจียน เห่ว เยีย ปู๋ง เม่ย เหธา ซี​ลา ธ้วด โล่ . เม่ย บัว อี้ หฒั่น กุ๊น แป้ง ออน เญย มี่ง อ๊ะ . ”
44016037	มป่า เปา​โล ก๊อง บั๋ว วั้ว เต๋ย ซิน-เฮลน แปง , “ เยีย บัว หย่า โล​มา เญย แปะ ฝีง . นิ่น บัว ฒู้ง ไม้ ตี่ง เยีย บัว เญย ฒุ์ย ด่าง , หละไกว้ ตอง หฒวัง เบ๊าะ เยีย บัว . หธ่อ แอ๋ง ต้อ เยีย บัว มี่ง หววน เจี๊ยน โล่ . อี้ หฒั่น นิ่น บัว อ๋อย ปี๋ง เจี๊ยน ปู๋ง เยีย บัว . ฮนั้ง หน่าย เซ ไม้ หอบ . วั้ว เต๋ย ต้ม เจียน กั้น อ๋อย หฒุ ต้าย ปู๋ง เยีย บัว ธ้วด . ”
44016038	แปง ฯฒฯ เฒียง น้าย เต๋ย หว่า มี่ง ก๊อง ปุน ต้ม เจียน หมวัง . ต้ม เจียน ฮิ้ว ตุ๊ เปา​โล เหธา ซี​ลา เซ โล​มา เมี่ยน , นิ่น บัว ฯฒฯ กั้ม เหฑีย ไห่ .
44016039	ต้ม เจียน ฯฒฯ มี่ง โท้ ฒุ์ย เปา​โล บัว , แอ๋ง ฝูง นิ่น บัว ธ้วด โล่ หย่า โท้ นิ่น บัว ธ้วด ฒี่ง อ๊ะ .
44016040	เปา​โล เหธา ซี​ลา ธ้วด โล่ ต้าย มี่ง ลิ​เดีย เญย เปย๊า . เยียม วั้ว นิ่น บัว ปวั้ง ก๋อ-โย์ว , ก๊อง หว่า นุ์น ลิ์ว นิ่น บัว เญย เฮญี้ยว , ฯฒฯ มี่ง หมี่ อ๊ะ .
44017001	เปา​โล เหธา ซี​ลา เจี๋ย อัม​ฟี​บุ​ลี มู้ง เหธา อา​ปอ​โล​เนีย มู้ง ต้าย เถา เท​สะ​โล​นิ​กา ฒี่ง . เยียม วั้ว ม่าย นอม ยิว​ไท เมี่ยน เญย หวุ่ย ต้อง .
44017002	เปา​โล ฮนั้ง เหยียด เกา นอ , มี่ง วั้ว นอม หวุ่ย ต้อง . นิ่น ลิ่น เจี๊ยน ปัว นอม ตี้ง กง ฮนอย หล่ง กีง-โซว เหธา เมี่ยน หลวน เล์ย .
44017003	เปา​โล ก๊อง เม่ง กีง-โซว ปุน นิ่น บัว ฮิ้ว ตี่ง กี​ตู่ อ๋อย หฒุ เสี่ยว โค้ว เถา ไต่ แอ๋ง นั่ง ต้าย . เปา​โล หย่า ก๊อง , “ ต้ง เยีย ฒุ่น บั๋ว เม่ย บัว น้าย เต้า เย​ซู เซ ต้ง กี​ตู่ . ”
44017004	ม่าย เต๋ย วั้ว เต๋ย เมี่ยน หมวัง ลิ์ว หย่า เสียน ฯฒฯ เหธา เปา​โล เหธา ซี​ลา จวั่ง เจ๊า . แอ๋ง ม่าย หฒั่ง ทิน-ฮู่ง เญย จั๋น-กีก ธั้ม เหธา ม่าย เม่ง โห่ เญย มเซียะ ตอน ธั้ม เญย หย่า กัน นิ่น บัว .
44017005	มป่า ยิว​ไท เมี่ยน หั่น เปา​โล บัว . นิ่น บัว ฯฒฯ มี่ง วั้ว เฮย-ห่อง ล์อ เม่ง เต้า หว่าย , เฮญี้ยว ไม้ เป๋น เญย เมี่ยน , กั๊บ ฒุ้น ต่อย โหฒว เหยียด กวั้น เหธว เหยียด ฒี่ง เมี่ยน หลุ่น เหฑ่ง . นิ่น บัว หย่า ป์อง เปียะ ยา​โสน เญย เปย๊า , อ๋อย เฒาะ เปา​โล เหธา ซี​ลา ต้อ ธ้วด ปุน หฒวัง เมี่ยน .
44017006	ล์อ เกา เปา​โล บัว ไม้ ปวัด , นิ่น บัว ฯฒฯ เฒาะ ยา​โสน แอ๋ง เหธา อี เหฒีย ล่าน เสียน เย​ซู เญย เมี่ยน ทอ มี่ง วั้ว นอม ฒี่ง เญย กุ๊น สี่ เจียน , หย่า เห่ว เจี๊ยน ก๊อง , “ ฟ้าน ลู่ง เดี๊ย น้าย เต๋ย เมี่ยน อี้ หฒั่น ฟ้าน เถา น้าย ต้าย อ๊ะ .
44017007	ยา​โสน หย่า ฒิบ นิ่น บัว เยียม นิ่น เญย เปย๊า . นิ่น บัว เหยียด ฒู้ง หย่า แหง่ง เจี๊ยน ซี​ซา ฮู่ง เญย หลี่ง . นิ่น บัว ก๊อง แอ๋ง ม่าย กั้น เต้า ฮู่ง , บั๋ว เห่ว เย​ซู . ”
44017008	หฒวัง แปะ ฝีง เหธา กุ๊น ฒี่ง เญย เจียน ไฮ์ น้าย เต๋ย หว่า , เหยียด ฒู้ง ฯฒฯ หลุ่น เหฑ่ง .
44017009	วั้ว เต๋ย เจียน อ๊าบ ยา​โสน บัว อัน เจี๊ยน ดั๊บ-อ๋อน ญ่าน ฯฒฯ ปู๋ง นิ่น บัว หฑวน .
44017010	ต้ง หน่าย ฮนอย หฮมวัง , ก๋อ-โย์ว บัว ฝูง เปา​โล เหธา ซี​ลา ธ้วด เจ๊า มี่ง เบ​โล​อา ฒี่ง . เถา วั้ว นอม ฒี่ง , เปา​โล บัว มี่ง ยิว​ไท เมี่ยน เญย หวุ่ย ต้อง .
44017011	น้าย เต๋ย ยิว​ไท เมี่ยน เก้า ฮนั้ม ตุ๊ ฆอย วั้ว เต๋ย เท​สะ​โล​นิ​กา เมี่ยน , เหว่ย หฒุ นิ่น บัว จอม เฮญี้ยว เญย หมวัง โต์ , ฮนอยๆ ฒ่า กีง-โซว หมั่ง ก๋า เปา​โล เญย หว่า ต๋อย ไฟ ไม้ ต๋อย .
44017012	ม่าย เมี่ยน ธั้ม เญย เสียน เย​ซู . ม่าย เม่ง โห่ เญย จั๋น-กีก มเซียะ ตอน เสียน ธั้ม . แอ๋ง ม่าย จั๋น-กีก มจั่ง ตอน หย่า เสียน ธั้ม .
44017013	มป่า เยียม เท​สะ​โล​นิ​กา เญย ยิว​ไท เมี่ยน ฮิ้ว ตุ๊ เปา​โล เยียม เบ​โล​อา ฒี่ง ฒุ่น โต์ , นิ่น บัว แอ๋ง กัน ฆาง มี่ง โธะ วั้ว นอม ฒี่ง เญย เมี่ยน หลุ่น เหฑ่ง .
44017014	เสียน เย​ซู เญย เมี่ยน เลี่ยม เฒ่ย ฝูง เปา​โล มี่ง วั้ว ค้อย-เฮลน , มป่า ซี​ลา เหธา ทิ​โม​ไท หธ่อ เยียม วั้ว เบ​โล​อา ฒี่ง .
44017015	ฝูง เปา​โล วั้ว เต๋ย เมี่ยน ฝูง นิ่น มี่ง เถา อา​เทน ฒี่ง ฯฒฯ ต๋าว ฆาง หฑวน . เปา​โล จา หว่า บั๋ว ซี​ลา เหธา ทิ​โม​ไท ก๊าน ต้าย เหธา นิ่น กั๊บ ต่อย .
44017016	เปา​โล เยียม อา​เทน ฒี่ง ฒั้ว ซี​ลา เหธา ทิ​โม​ไท วั้ว หฒั่น , ปวัด วั้ว นอม ฒี่ง ม่าย หมิ่ว-ฝัง ปวั๊ง เหฑ่ง , ไฮ์ เฮญี้ยว มุน ไห่ , เฑ่า ไห่ .
44017017	นิ่น ฯฒฯ เยียม วั้ว หวุ่ย ต้อง เหธา ยิว​ไท เมี่ยน เหธา หฒั่ง ทิน-ฮู่ง เญย จั๋น-กีก หลวน เล์ย . นิ่น บัว หย่า ฮนอยๆ เยียม ต้ม หฒวัง หฒ่าม เหธา มี่ง วั้ว หฑย่าว เญย เมี่ยน หลวน เล์ย .
44017018	ม่าย กวั้น เอ​ปิ​คู​เลียน ฟิน-แซง เหธา กวั้น สะ​โต​อิก ฟิน-แซง ต้าย เหธา เปา​โล ปู๋ง เล์ย . ม่าย เต๋ย ก๊อง , “ เอ๊ ! น้าย ล่าน เมี่ยน หละไกว้ ก๊อง น้าย เต๋ย เฮ่น หว่า โหฒว หาย หญู่ง แล่ ? ” แอ๋ง ม่าย เต๋ย ก๊อง , “ ไฮ์ ฮนั้ง นิ่น ต้อ กั้น ฝีง เมี่ยน เญย เฒี่ยน ต้าย ก๊อง ฮนั้ง . ” นิ่น บัว ฮนั้ง น้าย นอ ก๊อง เหว่ย หฒุ เปา​โล ฒุ่น ก๊อง เถา เย​ซู หย่า ก๊อง นิ่น นั่ง ต้าย เญย คู้ เฝียน .
44017019	นิ่น บัว ฯฒฯ ต้อ เปา​โล มี่ง อา​เล​โอ​ปา​กัด , ต้ง วั้ว นอม ฒี่ง เญย กุ๊น สี่ หวุ่ย , ก๊อง บั๋ว นิ่น , “ เยีย บัว อ๋อย ฮิ้ว ตุ๊ เม่ย ก๊อง น้าย เต๋ย เซียง-หฌาว เญย หว่า .
44017020	เม่ย ก๊อง เญย สี่ ม่าย เต๋ย เยีย บัว ไฮ์ กั้น หญู่ง ไห่ , อ๋อย ฮิ้ว ตุ๊ เอ๋ย เล์ย ฮนั้ง หาย นอ . ”
44017021	นิ่น บัว ฮนั้ง น้าย นอ ก๊อง เหว่ย หฒุ อา​เทน ป๊วน-ฒี่ง เญย เมี่ยน เหธา ต้าย เยียม เจี๊ยน วั้ว เต๋ย กั้น ฝีง เมี่ยน ไม้ หล่ง นิ่น บัว เญย เฒี่ยง โห่ โหฒว หาย หญู่ง . ขูง อ๋อย ก๊อง , อ๋อย หมวัง เซียง-เล์ย ฮนั้ง .
44017022	เปา​โล ฯฒฯ เยียม อา​เล​โอ​ปา​กัด เญย หวุ่ย บุด๋ง โซ้ว เจี์ย ต้าย ก๊อง , “ อา​เทน เญย หฒวัง เมี่ยน อ้า ! เอย เยีย ปวัด , เม่ย บัว เยียม หม่าน สี่ เซ เฟียว เฒี่ยน เก๋ง สีง เญย เมี่ยน .
44017023	เยีย มี่ง ซาว , สัม หมั่ง เม่ย บัว หฒั่ง เญย กะน้าย , ฯฒฯ ปวัด นอม เหฒี่ย-ต้อง ดี้ง เจี๊ยน หฑั่ง ก๊อง , ‘ เหว่ย ไม้ ฮิ้ว ตุ๊ วั้ว เต้า เฒี่ยน เญย เหฒี่ย-ต้อง . ’ ต้ง เม่ย บัว หฒั่ง เจี๊ยน มป่า ไม้ ฮิ้ว วั้ว เต้า เฒี่ยน , เยีย อี้ หฒั่น ฒุ่น บั๋ว เม่ย บัว .
44017024	“ ทิน-ฮู่ง , ต้ง เหฒย ป้าม เกน เหธา เยียม ป้าม เกน เญย หม่าน หมวด วั้ว เต้า , โหฒว ลู่ง เหธา เดา เญย เฒี้ยว . นิ่น ไม้ เยียม ป้าม เมี่ยน โหฒว ต้าย เญย ติ่น .
44017025	นิ่น หย่า ไม้ หล่ง ป้าม เมี่ยน เญย ปั์ว ฟู-สู นิ่น ฮนั้ง นิ่น เฉียม หฒุ หาย หญู่ง นอ . ต๋าว หฑวน นิ่น กั้น ปุน บัว ม่าย แหม่ง , ม่าย เฉีย เท้า , หย่า เหธย หม่าน หมวด ปุน หม่าน เมี่ยน .
44017026	ทิน-ฮู่ง หล่ง เหยียด ล่าน เมี่ยน โหฒว ป๊วน เหฒย ธ้วด หม่าน ฝีง ปุน เยียม ปวั๊ง ลู่ง เดี๊ย . นิ่น จา-ด่าง ตี่ง เหฒียง เฒี่ยง โห่ เหธา นิ่น บัว เยียม เญย กั๊บ-จ๋าย .
44017027	ทิน-ฮู่ง ฮนั้ง น้าย นอ โหฒว เหว่ย ปุน ป้าม เมี่ยน ล์อ นิ่น , เหฑีย ไฮ่ ฮลัว ตุ๊ หฒุ นิ่น มเปย . มป่า ทิน-ฮู่ง หฒะเก้ง เล่ย บัว เต้าๆ ไม้ โก .
44017028	ม่าย เต้า เมี่ยน ก๊อง , ‘ บัว เยียม นิ่น เฒี่ยง เจี๊ยน , ไฮ่ นั่ง , ไฮ่ มี่งๆ ต้ายๆ . ’ หย่า ฮนั้ง ม่าย เต๋ย เม่ย บัว เญย เมี่ยน ที่ เฟย ก๊อง , ‘ บัว หย่า โหฒว นิ่น เญย น่าม โญ์ว . ’
44017029	“ ฮนั้ง หน่าย บัว โหฒว ทิน-ฮู่ง เญย น่าม โญ์ว , บัว ไม้ หอบ หฒุ ฮนั้ม ทิน-ฮู่ง เญย เฟียม-ฝีง เซ ฮนั้ง หฒะเอ๋ย หลง , ม่าย ปั์ว-เต้า เญย เมี่ยน หล่ง เจียม , หล่ง ญ่าน ไฟ หล่ง หละเปย๊ย โหฒว ต้าย เญย หมิ่ว-ฝัง .
44017030	ฒิ่น ด่าง เมี่ยน ไม้ ฮิ้ว เญย เฒี่ยง โห่ , ทิน-ฮู่ง ไม้ เฒาะ นิ่น บัว เญย ฒุ์ย . มป่า อี้ หฒั่น ทิน-ฮู่ง หัด เหยียด ฒู้ง ลู่ง เดี๊ย นอมๆ ต๋อง เญย เมี่ยน อ๋อย หฒุ ก๊อย เฮญี้ยว กวั่ง ฒุ์ย .
44017031	เหว่ย หฒุ ทิน-ฮู่ง ตี่ง เหฒียง ฮนอย เซี้ยม ลู่ง เดี๊ย เมี่ยน เญย ฒุ์ย . นิ่น หย่า หล่ง นิ่น กิ๊น ต้าย เญย เมี่ยน แป้ง ฟิม เญย เซี้ยม . น้าย เต้า เมี่ยน ไต่ มี่ง มป่า ทิน-ฮู่ง ปุน นิ่น นั่ง ต้าย ปุน หฒวัง เมี่ยน ฮิ้ว ตี่ง น้าย เต๋ย สี่ . ”
44017032	เยี้ยด ไฮ์ เปา​โล ก๊อง เถา เมี่ยน ไต่ แอ๋ง นั่ง ต้าย เญย สี่ , ม่าย เต๋ย เมี่ยน จั๊ด นิ่น มป่า ม่าย เต๋ย ก๊อง , “ เยีย บัว แอ๋ง อ๋อย หมวัง เม่ย ก๊อง หฑุ่น น้าย เต๋ย สี่ . ”
44017033	เปา​โล ฯฒฯ ธ้วด หวุ่ย หมี่ อ๊ะ .
44017034	ม่าย เต๋ย เมี่ยน กัน เปา​โล มี่ง หย่า เสียน เย​ซู . ม่าย เต้า เซ อา​เล​โอ​ปา​กัด กุ๊น สี่ หวุ่ย เญย เมี่ยน , บั๋ว เห่ว ดี​โอ​นิ​สิ​อัด . แอ๋ง ม่าย เต้า มเซียะ ตอน , บั๋ว เห่ว ดา​มา​ลิด , เหธา เจี๊ยน ธั้ม-ล่าน เมี่ยน เสียน .
44018001	ฆะฮ้า เปา​โล ธ้วด อา​เทน ฒี่ง แอ๋ง มี่ง โค​ลิน​โท ฒี่ง .
44018002	เยียม วั้ว นิ่น ปวั้ง หฒุ เต้า ยิว​ไท เมี่ยน , บั๋ว เห่ว อา​ควิน​ลา , เยียม ปอน​ทัด เต่ย-ปูง ธ้วด เสย เญย เมี่ยน . นิ่น เหธา นิ่น เญย เอ๊า , ปิด​สิน​ลา , เยียม อิ​ตา​ลี กั๊วะ โคะ โหะ เปย๋า ต้าย เยียม โค​ลิน​โท ฒี่ง , เหว่ย หฒุ คา​ลาว​ดิ​อัด ฮู่ง หัด เหยียด ฒู้ง ยิว​ไท เมี่ยน ธ้วด โล​มา ฒี่ง . เปา​โล มี่ง ล์อ นิ่น บัว
44018003	แอ๋ง เหธา นิ่น บัว เยียม จวั่ง กง โหฒว เหว่ย หฒุ เปา​โล ฮนั้ง วั้ว เต๋ย อี ฮมวั้ง นอ , โหฒว ด๊บ-ลิ่ว เญย หฒั่ง .
44018004	นอมๆ ตี้ง กง ฮนอย , เปา​โล มี่ง วั้ว หวุ่ย ต้อง เหธา ยิว​ไท เมี่ยน เหธา จั๋น-กีก หลวน เล์ย ขวิน นิ่น บัว เสียน .
44018005	ซี​ลา เหธา ทิ​โม​ไท เยียม มา​ซี​โด​เนีย เต่ย-ปูง ต้าย เถา , เปา​โล กู๊ เจี๊ยน หล่ง นิ่น เญย เฒี่ยง โห่ ฒุ่น โต์ ฮนั้ง , ก๊อง เม่ง บั๋ว ยิว​ไท เมี่ยน เย​ซู เซ ต้ง กี​ตู่ .
44018006	ยิว​ไท เมี่ยน เหธา นิ่น ต๋อย-เตก , ก๊อง โตะ นิ่น วั้ว หฒั่น , เปา​โล ฯฒฯ โซว นิ่น เญย ลุย-โหว เญย เนีย-บูง หย่า ก๊อง , “ เม่ย บัว หฒุ ไต่ เญย ฒุ์ย เม่ย บัว กั้น อ๋อย หฒุ ดาม-ตอง . ฒุ์ย ไม้ ด๊อด หฒุ เยีย อ๊ะ . ยั่ง น้าย เจี๋ย เยีย มี่ง ล์อ จั๋น . ”
44018007	เปา​โล ธ้วด วั้ว นอม หวุ่ย ต้อง มี่ง , เยียม เต้า หฒั่ง ทิน-ฮู่ง เญย จั๋น เญย เปย๊า . น้าย เต้า จั๋น เญย บั๋ว เห่ว ทิ​ทิ​อัด​ยุ​สะ​ทัด . นิ่น เยียม หวุ่ย ต้อง เญย กะเฮลน .
44018008	โก๋ว หวุ่ย ต้อง เญย เมี่ยน โก๋ วั้ว เต้า คะ​ลิด​ปัด เหธา นิ่น เญย เปย๊า ฒง เมี่ยน เสียน เฒี้ยว เหฑ่ง . แอ๋ง ม่าย โค​ลิน​โท ฒี่ง เญย เมี่ยน ธั้ม เญย ไฮ์ ลิ์ว โต์ ฯฒฯ เสียน แอ๋ง เจี๋ย ววม เญย เล์ย .
44018009	ม่าย ม์วน นอ , เปา​โล ปวัด หิ่น ย่าง เญย สี่ . เฒี้ยว ก๊อง บั๋ว นิ่น , “ เม่ย ไม้ ตู๋ง กั้ม เหฑีย โอ่ . กุ๊น ก๊อง เจี๊ยน มี่ง , ไม้ ตู๋ง ตี้ง ,
44018010	เหว่ย หฒุ เยีย เหธา เม่ย เยียม . ฒู้ง ไม้ ม่าย หาย เต้า โหฒว หาย หญู่ง ห่อย เม่ย , เหว่ย หฒุ เยียม น้าย นอม ฒี่ง ม่าย เยีย เญย เมี่ยน ธั้ม เญย . ”
44018011	เปา​โล ฯฒฯ เยียม หฮญัง-เปี๋ยน วั้ว , เฒาะ ทิน-ฮู่ง เญย โต์ หฌาว นิ่น บัว .
44018012	กัน​ลิ​โอ โหฒว อา​คา​ยา แซ้ง เญย หฒูง วั้ว หฒั่น , ยิว​ไท เมี่ยน ต้ง เฮญี้ยว มี่ง เฒาะ เปา​โล ต้อ มี่ง วั้ว สี่ ต้อง .
44018013	นิ่น บัว โก๋ นิ่น ก๊อง , “ น้าย ล่าน เมี่ยน หฌาว เมี่ยน หฒั่ง ทิน-ฮู่ง มป่า หฌาว นิ่น บัว หฒั่ง ต่อง เล์ย . ”
44018014	เปา​โล อ๋อย ก๊อง หว่า วั้ว หฒั่น , กัน​ลิ​โอ ฯฒฯ ก๊อง ด่าง บั๋ว ยิว​ไท เมี่ยน , “ สี ก๊อง นิ่น โหฒว หว่าย ไฟ โหฒว หาย หญู่ง เอ๊าะ เญย สี่ , เยีย หอบ หฒุ หล่ง หน่อย หมวัง .
44018015	มป่า เม่ย บัว แฑง ญิ่น เต๋า โญ์ว , แฑง บั๋ว , แฑง เม่ย บัว กั้น เญย เล์ย . เซว่ย เม่ย บัว กั้น เบ่น อ๊ะ . เยีย ไม้ อ๋อย เถง เม่ย บัว พ้าย น้าย เต๋ย สี่ . ”
44018016	ก๊อง ลิ์ว , กัน​ลิ​โอ ฯฒฯ หฒุ่น นิ่น บัว ธ้วด สี่ ต้อง หมี่ อ๊ะ .
44018017	ธ้วด มี่ง นิ่น บัว ฯฒฯ เญา เจี๊ยน โก๋ว หวุ่ย ต้อง เญย เมี่ยน โก๋ , โส​สะ​เท​เน้ด , เยียม วั้ว สี่ ต้อง เญย แก้ง ด่าง เบ๊าะ . มป่า กัน​ลิ​โอ ไม้ กุ๊น นิ่น บัว อ๊ะ .
44018018	เปา​โล แอ๋ง เยียม โค​ลิน​โท ฒี่ง ธั้ม-ฮนอย เต๋ย เญย . ฆะฮ้า นิ่น เหธา เสียน เย​ซู เญย ก๋อ-หมั่ว ก๊อง ลิ์ว เล่ย ฮยาง หว่า , เปา​โล เหธา เจี๊ยน ปิด​สิน​ลา เหธา อา​ควิน​ลา เปียะ ฑั้ง มี่ง ซี​เลีย เต่ย-ปูง . เยียม เคน​เค​เลีย วั้ว หฒั่น , เปา​โล เถย เหฑ่ง บะเปยย เหว่ย หฒุ นิ่น เหธา ทิน-ฮู่ง แล์ง แหง่ง หว่า .
44018019	เถา เอ​เฟ​โซ ฒี่ง , เปา​โล เหธา ปิด​สิน​ลา , อา​ควิน​ลา บัว อี ฮมวั้ง ปุน ฆอย ต่อย . เปา​โล เปียะ หวุ่ย ต้อง มี่ง เหธา ยิว​ไท เมี่ยน หลวน เล์ย .
44018020	หฒวัง เมี่ยน เลี่ยว นิ่น เยียม วั้ว เก้า เล่า เต๋ย มป่า นิ่น ไม้ แล์ง .
44018021	นิ่น มี่ง วั้ว หฒั่น , นิ่น ก๊อง , “ สี ก๊อง เอย ทิน-ฮู่ง เญย หฒะเอ๋ย เยีย แอ๋ง ต้าย หฑุ่น เม่ย บัว น้าย . ” นิ่น ฯฒฯ เปียะ ฑั้ง ธ้วด เอ​เฟ​โซ ฒี่ง อ๊ะ .
44018022	เถา ซี​ซา​ลี​ยา ฒี่ง , นิ่น ธ้วด ฑั้ง มี่ง เย​ลู​ซา​เลม . ปวั้ง ลิ์ว จิว-ปาง ต่อย นิ่น แอ๋ง มี่ง อัน​ที​โอก ฒี่ง .
44018023	เยียม หธาม วั้ว , นิ่น แอ๋ง มี่ง โย่ว กา​ลา​เทีย เหธา ฟา​ลี​เจีย เต่ย-ปูง เถง เสียน เย​ซู เญย เมี่ยน เสียน เฮ้น เจี๊ยน ฝาว .
44018024	ม่าย เต้า ยิว​ไท เมี่ยน , บั๋ว เห่ว อา​ปอ​โล , ต้าย เถา เอ​เฟ​โซ ฒี่ง . นิ่น เซ เยียม อา​เล้ก​ซาน​เด​เลีย ฒี่ง ธ้วด เสย เญย เมี่ยน . นิ่น ฒุ่น โต์ ก๊อง หว่า บย่าง หย่า ฮิ้ว ตุ๊ กีง-โซว โถว .
44018025	นิ่น ตุ๊ โหะ เจี๋ย เฒี้ยว เญย เจ๊า ฯฒฯ จอม เฮญี้ยว หฌาว ปุน เมี่ยน ฮิ้ว ตุ๊ เย​ซู , หย่า หฌาว ตุ๊ เฒียน เญย . มป่า นิ่น ขูง ฮิ้ว ตุ๊ ม่าย โย​ฮัน เถง เมี่ยน เจี๋ย วั้ว หญู่ง เล์ย ฮนั้ง .
44018026	อา​ปอ​โล เยียม หวุ่ย ต้อง ปู๋ง หล่าง เญย ฒุ่น โต์ หฌาว เมี่ยน . ปิด​สิน​ลา เหธา อา​ควิน​ลา ไฮ์ นิ่น ก๊อง ฯฒฯ ฒิบ นิ่น มี่ง นิ่น บัว เญย เปย๊า แอ๋ง ก๊อง ทิน-ฮู่ง เญย เจ๊า ปุน นิ่น เก้า ฮิ้ว ตุ๊ ฑ่อย .
44018027	อา​ปอ​โล อ๋อย เจี๋ย เถา อา​คา​ยา แซ้ง , เอ​เฟ​โซ เญย จิว-ปาง เมี่ยน เถง เจี๊ยน หย่า เฟี้ย เฝียน บั๋ว อา​คา​ยา แซ้ง เญย เสียน เย​ซู เญย เมี่ยน ฒิบ นิ่น . อา​ปอ​โล มี่ง เถา วั้ว , นิ่น เถง เขา ทิน-ฮู่ง เญย เอน เสียน ลิ์ว วั้ว เต๋ย เมี่ยน ธั้ม ,
44018028	เหว่ย หฒุ นิ่น ตอง หฒวัง แฑง ฮี่ง ยิว​ไท เมี่ยน . นิ่น หล่ง กีง-โซว ปุน ธีง เย​ซู เซ ต้ง กี​ตู่ .
44019001	อา​ปอ​โล เยียม โค​ลิน​โท ฒี่ง วั้ว หฒั่น , เปา​โล ยั่ง วั้ว เจี๋ย วั้ว ติ้ว เจ๊า มี่ง เถา เอ​เฟ​โซ ฒี่ง . เยียม หน่าย นิ่น ปวัด เต๋ย เสียน เย​ซู เญย เมี่ยน .
44019002	เปา​โล หน่าย นิ่น บัว , “ เม่ย บัว เสียน เย​ซู วั้ว หฒั่น , เม่ย บัว ตุ๊ ฒิบ สีง ลี่ง เญย ไฟ ? ” นิ่น บัว เตา , “ เยีย บัว เลี่ยม ไม้ ไฮ์ เจี๋ย ม่าย เต้า สีง ลี่ง . ”
44019003	เปา​โล แอ๋ง หน่าย , “ วั้ว หญู่ง เม่ย บัว เจี๋ย หาย หญู่ง เล์ย ? ” นิ่น บัว เตา , “ เยีย บัว เจี๋ย โย​ฮัน เญย เล์ย . ”
44019004	เปา​โล ก๊อง , “ โย​ฮัน เถง เมี่ยน เจี๋ย วั้ว หญู่ง ววม เญย เล์ย เซ ปุน ธีง เมี่ยน ก๊อย เฮญี้ยว กวั่ง ฒุ์ย . มป่า โย​ฮัน ฒุ่น บั๋ว อิ​สะ​ลา​เอน เมี่ยน นิ่น ต้าย ด่าง , แอ๋ง ม่าย เต้า ฆะฮ้า ต้าย . เมี่ยน อ๋อย หฒุ เสียน วั้ว เต้า , เซ ต้ง เย​ซู อ๊ะ . ”
44019005	ไฮ์ เปา​โล ฮนั้ง น้าย นอ ก๊อง ลิ์ว , นิ่น บัว เต๊ง เฒี้ยว เย​ซู เญย บั๋ว เจี๋ย ววม เญย เล์ย .
44019006	เปา​โล มาน เจี๊ยน นิ่น บัว , สีง ลี่ง ฯฒฯ เหฌี่ย เถา นิ่น บัว . นิ่น บัว ก๊อง ธ้วด กั้น หญู่ง หว่า หย่า โต่ว ทิน-ฮู่ง เญย หว่า .
44019007	น้าย เต๋ย เมี่ยน เหฑีย ม่าย เหฒียบ เหญ่ย เต้า .
44019008	เปา​โล หล่ง ปัว หฮลา เหญียะ มี่ง วั้ว หวุ่ย ต้อง ก๊อง โต์-เล์ย . นิ่น หลวน เล์ย ก๊อง ทิน-ฮู่ง โหฒว เฒี้ยว กุ๊น เมี่ยน เญย สี่ ขวิน เมี่ยน เสียน .
44019009	มป่า เยียม วั้ว ม่าย เต๋ย เมี่ยน เฮญี้ยว แหง่ง , ไม้ คั้ง เสียน , แอ๋ง ตอง หฒวัง ต้าน เย​ซู เญย เจ๊า . เปา​โล ฯฒฯ ไม้ เหธา นิ่น บัว เยียม วั้ว อ๊ะ . นิ่น ต้อ เจี๊ยน ไซ-ก๋อ เหธา นิ่น มี่ง ที​ลัน​นัด เญย เหาะ ต้อง , ฮนอยๆ เยียม วั้ว หลวน เล์ย .
44019010	นิ่น ฮนั้ง น้าย นอ โหฒว ตุ๊ อี หฮญัง , เถา เอ​เซีย แซ้ง เญย เมี่ยน , ไม้ กุ๊น ยิว​ไท เมี่ยน ไฟ ฝีงๆ จั๋น , เหยียด ฒู้ง ตุ๊ ไฮ์ เฒี้ยว เญย โต์ .
44019011	ทิน-ฮู่ง หล่ง เปา​โล เญย ปั์ว โหฒว ธ้วด เหล่ง เจ๊ย บัวะ ฮ่อง เญย สี่ .
44019012	เปา​โล หล่ง เจี๋ย เญย สิ จ๊าว เหธา นิ่น ท้อง ลุย-โหว วั้ว คว้าย เดีย , เมี่ยน ต้อ มี่ง อัน แป่ง เมี่ยน เญย ซิน , แป่ง ฯฒฯ หลง . เลี่ยม เมี้ยน หย่า หฒุ หฒุ่น ธ้วด หมี่ อ๊ะ .
44019013	ม่าย เต๋ย ยิว​ไท เมี่ยน โย่ว เจี๊ยน เฒว่ย ล์าง เฒว่ย มู้ง มี่ง เถง หฒุ่น เฮยี่ย ไกว๊ เมี้ยน ธ้วด เมี่ยน เญย ซิน . นิ่น บัว เสย หมั่ง ก๋า นิ่น บัว หล่ง เฒี้ยว เย​ซู เญย บั๋ว ไฮ่ หฒุ่น ตุ๊ เมี้ยน ธ้วด ไฟ ไม้ ธ้วด . นิ่น บัว บั๋ว เมี้ยน , “ เยีย เต๊ง เปา​โล ฒุ่น วั้ว เต้า เย​ซู หฒุ่น เม่ย บัว ธ้วด มี่ง . ”
44019014	ม่าย ยิว​ไท เมี่ยน เญย เหยียด เต้า ไซ เมี่ยน เปย๊ย , บั๋ว เห่ว เส​วา , ม่าย เสี่ย เต้า ตอน ฮนั้ง น้าย นอ โหฒว .
44019015	วั้ว เต้า เมี้ยน เตา นิ่น บัว , “ เย​ซู เยีย ฮิ้ว เญย , เปา​โล เยีย เฒียะ ตุ๊ เญย . มป่า เม่ย บัว นี ? ต้ง หาย เต้า ? ”
44019016	ม่าย เฮยี่ย ไกว๊ เมี้ยน เยียม ซิน วั้ว ล่าน เมี่ยน ฯฒฯ ปิว มี่ง เญา เจี๊ยน ป์อง ฮี่ง นิ่น บัว เหยียด ฒู้ง . นิ่น บัว แล่ง แก๊ง เญย เปย๋า ธ้วด วั้ว นอม เปย๊า , เหยียด ฒู้ง มุน เหฑ่ง .
44019017	เยียม เอ​เฟ​โซ ฒี่ง , ไม้ กุ๊น ยิว​ไท เมี่ยน ไฟ ฝีงๆ จั๋น ไฮ์ น้าย เต๋ย สี่ , นิ่น บัว กั้ม เหฑีย ไห่ . เมี่ยน ฯฒฯ แอ๋ง จา ท่าย เฒี้ยว เย​ซู เญย บั๋ว ธั้ม .
44019018	เอ​เฟ​โซ ฒี่ง เสียน เย​ซู เญย เมี่ยน ธั้ม เญย ต้าย ตอง หฒวัง เหญี่ยม ฒุ์ย ก๊อง นิ่น บัว โหฒว เจี๋ย เญย สี่ .
44019019	โหฒว ฟ้าด เญย เมี่ยน ธั้ม เญย ต้อ นิ่น บัว เญย ฟ้าด-โซว ต้าย ดุย เจี๊ยน ตอง หฒวัง เมี่ยน ปั๊ว กวั่ง เหฑ่ง หมี่ อ๊ะ . น้าย เต๋ย โซว เญย จ๋า-ฒิ่น ฝุน ต้าย หฒี่ ตุ๊ ปยา หว่าน โล์-ฮนอย เญย ฒิ่น .
44019020	น้าย คัง สี่ ธ้วด ลิ์ว , เฒี้ยว เญย โต์ ฒุ่น จั๊ง เจี๊ยน มี่ง หย่า กุ๊น โหฒว กุ๊น เฮ้น .
44019021	น้าย เต๋ย สี่ ธ้วด ลิ์ว , เปา​โล ตี่ง เฮญี้ยว เจี๋ย มา​ซี​โด​เนีย เต่ย-ปูง เหธา อา​คา​ยา แซ้ง แอ๋ง มี่ง เถา เย​ลู​ซา​เลม ฒี่ง . นิ่น ก๊อง , “ มี่ง ลิ์ว เย​ลู​ซา​เลม , เยีย หย่า อ๋อย หฒุ มี่ง หมั่ง โล​มา ฒี่ง . ”
44019022	นิ่น พ้าย อี เต้า นิ่น เญย ปอง-ปั์ว เมี่ยน , ทิ​โม​ไท เหธา เอ​ลัด​ทัด , มี่ง มา​ซี​โด​เนีย เต่ย-ปูง ด่าง . นิ่น กั้น แอ๋ง เยียม ฮนอย ป๊า เอ​เซีย แซ้ง วั้ว .
44019023	วั้ว หฒั่น หลาย เย​ซู เญย เจ๊า , เอ​เฟ​โซ ฒี่ง ธ้วด ต้ม สี่ .
44019024	ม่าย เต้า ญ่าน หฒั่ง , บั๋ว เห่ว เด​เม้ด​ลิ​อัด . นิ่น หล่ง ญ่าน ต๊า อาน​เท​มิด หมิ่ว-เปย๊า ตอน . ฮนั้ง น้าย โหฒว ปุน เหยียด ฒู้ง ญ่าน หฒั่ง หฒ่อน ตุ๊ ด๊าว-ต้าว ธั้ม .
44019025	เด​เม้ด​ลิ​อัด เห่ว เหยียด ฒู้ง ญ่าน หฒั่ง เหธา ปั่ง น้าย หญู่ง แซง-เอ๋ย ตุ๊ ญ่าน เญย เมี่ยน ต้าย ฒุ้น ก๊อง บั๋ว นิ่น บัว , “ ก๋อ-โย์ว อ้า ! เม่ย บัว ฮิ้ว ตุ๊ บัว คู่ เยียม คู่ หญั่น เซ เหว่ย น้าย หญู่ง กง .
44019026	เม่ย บัว ตุ๊ ปวัด หย่า ตุ๊ ไฮ์ วั้ว เต้า โล้ , เปา​โล , ฮนั้ง หาย นอ โหฒว . นิ่น ไม้ ตาน เยียม เอ​เฟ​โซ ฒี่ง โหฒว ฮนั้ง . นิ่น มี่ง อ๊า ลั่ม ก๋อม เอ​เซีย แซ้ง ดั๊ว เมี่ยน ธั้ม ไห่ กวั่ง โล์-เจ๊า หมี่ อ๊ะ . นิ่น ก๊อง เมี่ยน เญย ปั์ว โหฒว ต้าย เญย กะน้าย เซ ไม้ เฒ์ย เฒี่ยน .
44019027	ฮนั้ง น้าย , ไม้ ตาน ขูง บัว เญย แซง-เอ๋ย ด๊อด ฮนั้ง . กั้ม เหฑีย เมี่ยน หมั่ง เผีย อาน​เท​มิด เฒี่ยน เญ์ย เญย เปย๊า . เอ​เซีย แซ้ง เหธา ลู่ง เดี๊ย เมี่ยน หฒั่ง น้าย เต้า อาน​เท​มิด เฒี่ยน เญ์ย เญย ฌัง-หล่าง หย่า หฒุ ด๊อด เหฑ่ง อ๊ะ . ”
44019028	หฒวัง เมี่ยน ไฮ์ น้าย เต๋ย หว่า นิ่น บัว เก้ง ! เฉีย เจี์ย ไห่ , เหน่า เจี๊ยน ก๊อง , “ เอ​เฟ​โซ เมี่ยน เญย อาน​เท​มิด เฒี่ยน โหฒว โฮล . ”
44019029	ไม้ เล่า เหยียด นอม ฒี่ง หลุ่น เหฑ่ง . นิ่น บัว ฯฒฯ เญา เจี๊ยน เบี์ยน เปา​โล ต้าย วั้ว เต๋ย มา​ซี​โด​เนีย เมี่ยน , กาย​อัด เหธา อา​ลิด​ทา​คัด , เฒี่ยง กวั้น เญย ล์มๆ เญย ถิว เปียะ นิ่น บัว เญย อะหฑย่าว เธี้ยง .
44019030	เปา​โล กั้น หย่า อ๋อย มี่ง หฒวัง เมี่ยน เญย หฑะเฮมียน วั้ว มป่า เสียน เย​ซู เญย เมี่ยน ไม้ ปุน นิ่น มี่ง .
44019031	ม่าย เต๋ย เอ​เซีย แซ้ง เญย ต้ม เจียน โหฒว เปา​โล เญย ต่อย , ปุน หว่า มี่ง โท้ นิ่น ไม้ ตู๋ง เปียะ อะหฑย่าว เธี้ยง .
44019032	กั๊บ ฒุ้น เญย เมี่ยน เธ้วๆ เหน่าๆ เญย . ม่าย เต๋ย เห่ว น้าย , ม่าย เต๋ย เห่ว วั้ว . เมี่ยน เก้า ธั้ม เจี๋ย ฒู้ง ไม้ ฮิ้ว ตุ๊ นิ่น บัว เหว่ย หาย ติ่ว กั๊บ ฒุ้น เยียม หน่าย .
44019033	ยิว​ไท เมี่ยน ฟ้ง อา​เล้ก​ซาน​เด ธ้วด วั้ว ด่าง แหมง . แอ๋ง ม่าย เต๋ย บั๋ว นิ่น ฮนั้ง หาย นอ ก๊อง . อา​เล้ก​ซาน​เด ฯฒฯ หฮวัง ปั์ว อ๋อย ไจ๊ ซิน บั๋ว หฒวัง เมี่ยน .
44019034	มป่า เมี่ยน เฒียะ ตุ๊ นิ่น เซ ยิว​ไท เมี่ยน ฯฒฯ ต้ง ตั้ง เหน่าๆ เญย เห่ว เล่ย ไม้ โก อี นอม เฒี่ยง โห่ . นิ่น บัว เห่ว เจี๊ยน ก๊อง , “ เอ​เฟ​โซ เมี่ยน เญย อาน​เท​มิด เฒี่ยน โหฒว โฮล . ”
44019035	โหฒว เกา , ม่าย เต้า เอ​เฟ​โซ ฒี่ง เญย เจียน ธ้วด ต้าย ป๊า นิ่น บัว เซ้ก มี่ง แอ๋ง ก๊อง บั๋ว นิ่น บัว , “ เอ​เฟ​โซ ฒี่ง เญย เมี่ยน อ้า ! หาย เต้า หย่า ฮิ้ว ตุ๊ บัว เอ​เฟ​โซ เมี่ยน โก๋ว อาน​เท​มิด เฒี่ยน เญ์ย เหธา เยียม ลู่ง ด๊อด ต้าย เญย หละเปย๊ย-ฝัง ไม้ เฒ์ย ?
44019036	ไม้ ม่าย หาย เต้า ไฮ่ ก๊อง ไม้ เฒ์ย . ฮนั้ง น้าย , เม่ย บัว กุ๊น ปู๋ง เฮญี้ยว , ไม้ ตู๋ง เหธว อ๊ะ .
44019037	เม่ย บัว ต้อ น้าย เต๋ย เมี่ยน ต้าย น้าย . นิ่น บัว ไม้ หนิ่ม หมิ่ว-เปย๊า เญย หาย หญู่ง กะน้าย , หย่า ไม้ ก๊อง โตะ บัว เญย เฒี่ยน เญ์ย .
44019038	สี ก๊อง เด​เม้ด​ลิ​อัด เหธา นิ่น จวั่ง กง เญย หฒั่ง เมี่ยน ม่าย สี่ อ๋อย โก๋ หาย เต้า , บัว ม่าย เบ่น สี่ เญย ฮนอย หย่า ม่าย ตุ๋น สี่ เจียน เถง ตุ๋น . นิ่น บัว ไฮ่ มี่ง วั้ว โก๋ ตุ๊ เญย .
44019039	สี ก๊อง เม่ย บัว แอ๋ง ม่าย หาย หญู่ง สี่ , อ๋อย หฒุ ฒั้ว เถา คอย ต้ม หฒวัง เญย เบ่น สี่ หวุ่ย ฯฒฯ ไฮ่ มี่ง วั้ว ก๊อง .
44019040	กั้ม เหฑีย อี้ ฮนอย ธ้วด เญย สี่ ฮู่ง จา ฒู้ง อ๋อย โก๋ มเปย , เหว่ย หฒุ บัว เลี่ยม ไม้ ม่าย ต๋อง ไจ๊ อี้ ฮนอย เหธว หลุ่น ฒี่ง น้าย เต๋ย สี่ . ”
44019041	ก๊อง ป่า นิ่น ฯฒฯ เห่ว หฒวัง เมี่ยน หฑวน เหฑ่ง .
44020001	ฒี่ง เญย เมี่ยน หลุ่น ป่า , ฆะฮ้า เปา​โล เห่ว เสียน เย​ซู เญย หฒวัง เมี่ยน ต้าย ฒุ้น . นิ่น ขวิน ลิ์ว หย่า ก๊อง ลิ์ว เล่ย ฮยาง หว่า ฯฒฯ ธ้วด เจ๊า มี่ง มา​ซี​โด​เนีย เต่ย-ปูง .
44020002	เจี๋ย น้าย นอม เต่ย-ปูง มี่ง เถา หาย , นิ่น ขวิน เสียน เย​ซู เญย เมี่ยน หย่า ฒุ่น โต์ ธั้ม เญย . ฮนั้ง น้าย นอ โหฒว เจี๊ยน มี่ง เถา กีก เต่ย-ปูง ,
44020003	เยียม วั้ว ปัว หฮลา เหญียะ . อ๋อย เปียะ ฑั้ง มี่ง ซี​เลีย เต่ย-ปูง วั้ว หฒั่น , นิ่น ฮิ้ว ตุ๊ ยิว​ไท เมี่ยน ต๊า หฒะเอ๋ย ห่อย นิ่น . นิ่น ฯฒฯ ตี่ง เฮญี้ยว ต๋าว ซิน หฑวน มา​ซี​โด​เนีย .
44020004	เหธา นิ่น มี่ง เญย เมี่ยน ม่าย เยียม เบ​โล​อา ฒี่ง ต้าย วั้ว เต้า ปี​ลัด เญย ตอน , โส​ปา​เท , เหธา เยียม เท​สะ​โล​นิ​กา ฒี่ง วั้ว เต๋ย อี เต้า อา​ลิด​ทา​คัด เหธา เส​คุน​ดัด , เหธา เยียม เด​บี ฒี่ง วั้ว เต้า กาย​อัด , แอ๋ง ม่าย ทิ​โม​ไท หย่า ม่าย เอ​เซีย แซ้ง วั้ว เต๋ย อี เต้า ที​คิ​กัด เหธา โต​ฟี​มัด .
44020005	น้าย เต๋ย มี่ง ด่าง เยียม วั้ว โต​อัด ฒั้ว เยีย บัว .
44020006	เจี๋ย ลิ์ว ไม้ อัน ปี๊ง เญย ฌั้ว เญย ฒิบ , เยีย บัว เยียม ฟี​ลิบ​พอย เปียะ ฑั้ง มี่ง ปยา ฮนอย เถา โต​อัด , กั๊บ เจี๊ยน ต่อย เยียม เหยียด นอม เล์ย-ป๋าย วั้ว .
44020007	วั้ว นอม เล์ย-ป๋าย เญย ต้าว ฮนอย วั้ว ม์วน , ต้ง เยีย บัว กั๊บ ฒุ้น แมะ ฌั้ว วั้ว หฒั่น , เปา​โล ก๊อง หว่า หฌาว หฒวัง เมี่ยน . นิ่น ฮิ้ว ตุ๊ ตะเหญ่ย ฮนอย นิ่น อ๋อย หฒุ ธ้วด เจ๊า ฯฒฯ ก๊อง หว่า ด๊าว เญย , เถา ด๊าม ม์วน .
44020008	เยีย บัว กั๊บ ฒุ้น วั้ว ฑั่ง เปย๊า ปั๊ว เจี๊ยน ตัง ธั้ม เญย .
44020009	ม่าย ล่าน เมี่ยน หลุน เมี่ยน , บั๋ว เห่ว ยู​ทิ​กัด , เฒว์ย เจี๊ยน ฟง ม่วน หมวัง เปา​โล ก๊อง หว่า เล่า ไห่ , ฯฒฯ มฌ่อม ตะฮงัด . เปา​โล ก๊อง เจี๊ยน หว่า มี่ง , ยู​ทิ​กัด เฒียง หน่าย มฌ่อม โด เญย , เยียม ปัว ฑั่ง เปย๊า ด๊อด เหฌี่ย เถา เดา . เมี่ยน มี่ง ฮล้อบ เจี์ย ต้าย ปวัด ไต่ หมี่ อ๊ะ .
44020010	เปา​โล เหฌี่ย มี่ง บ๊าบ เหฌี่ย ชัม เจี๊ยน วั้ว เต้า ตอน หย่า ก๊อง , “ ไม้ ตู๋ง กั้ม เหฑีย , นิ่น หธ่อ ม่าย แหม่ง เญย . ”
44020011	เปา​โล แอ๋ง ฝาว กู้ หงว่าย มี่ง เฒาะ ฌั้ว ต้าย แมะ ปุน ฆอย หญั่น แอ๋ง ก๊อง หว่า เล่า เญย , เถา ลู่ง ฌัง , ฯฒฯ มี่ง หมี่ อ๊ะ .
44020012	หฒวัง เมี่ยน ต้อ วั้ว เต้า ม่าย แหม่ง เฒี่ยง เจี๊ยน เญย ตอน หฑวน เปย๊า , ไฮ์ เฮญี้ยว ฟง เหฑ่ง อ๊ะ .
44020013	เยีย บัว เปียะ ฑั้ง มี่ง อัด​โสด ฒี่ง ด่าง , อ๋อย เยียม หน่าย ฒิบ เปา​โล เหธา เยีย บัว เปียะ ฑั้ง . น้าย เซ เปา​โล กั้น ตี่ง เหฒียง , เหว่ย หฒุ นิ่น อ๋อย ยั่ง เจ๊า กัน เบี๋ยน มี่ง .
44020014	เยียม อัด​โสด ฒี่ง , เปา​โล ต้าย ปวั้ง เยีย บัว , เยีย บัว ฯฒฯ ฒิบ นิ่น เปียะ ฑั้ง มี่ง มิ​ทิ​เล​นี .
44020015	ยั่ง ฑั้ง มี่ง , ตะเหญ่ย ฮนอย เยีย บัว เถา คี​โอด ค้อย-โฑว . แอ๋ง ตะฟาม ฮนอย เจี๋ย มี่ง เถา สา​ม้อด ค้อย-โฑว , แอ๋ง ตะเฝย ฮนอย เยีย บัว มี่ง เถา มิ​เล​ทัด ฒี่ง .
44020016	เปา​โล ตี่ง เฮญี้ยว ไม้ ฮิด เอ​เฟ​โซ ฒี่ง , ไม้ อ๋อย เยียม เอ​เซีย แซ้ง เล่า . ไฮ่ ก๊าน ตุ๊ ฮี่ง นอ , นิ่น อ๋อย มี่ง เถา เย​ลู​ซา​เลม ฒี่ง ด่าง เซียว เซียง-เบย้า เญย ฒิบ .
44020017	เยียม มิ​เล​ทัด ฒี่ง , เปา​โล พ้าย เมี่ยน มี่ง เอ​เฟ​โซ ฒี่ง บั๋ว จิว-ปาง เญย เมี่ยน โก๋ ต้าย ปวั้ง นิ่น .
44020018	นิ่น บัว ต้าย เถา ฑ่อย , เปา​โล บั๋ว นิ่น บัว , “ เยียม เยีย เปียะ เอ​เซีย ต้าว ฮนอย เหธา เม่ย บัว เยียม เญย เฒี่ยง โห่ , เยีย ฮนั้ง หาย นอ เยียม , ฮนั้ง หาย นอ โหฒว , เม่ย บัว ฮิ้ว เญย .
44020019	เยีย เหญี่ยม กั้น โหฒว ไฝ , หย่า ม่าย ววม-เหมว่ย เหลี่ยว เจี๊ยน ฟู-สู เฒี้ยว หย่า หฒุ เหฒีย หญู่ง โค้ว เหว่ย หฒุ ยิว​ไท เมี่ยน ต๊า หฒะเอ๋ย ห่อย เยีย .
44020020	เม่ย บัว หย่า ฮิ้ว ตุ๊ ม่าย หาย หญู่ง ไฮ่ เถง เม่ย บัว เยีย ฒุ่น บั๋ว เม่ย บัว , ไม้ เลี่ยว . เยียม ต้ม หฒวัง เญย ต๋อง หย่า เยียม เก๊าะ-เมี่ยน เญย เปย๊า เยีย หฌาว เหฑ่ง เม่ย บัว .
44020021	ไม้ กุ๊น ยิว​ไท เมี่ยน ไฟ จั๋น , เยีย หลงๆ เญย ขวิน นิ่น บัว อ๋อย หฒุ ก๊อย เฮญี้ยว กวั่ง ฒุ์ย หฑวน ต้าย ล์อ ทิน-ฮู่ง หย่า เสียน บัว เญย เฒี้ยว เย​ซู กี​ตู่ .
44020022	“ อี้ หฒั่น เหว่ย สีง ลี่ง อ๊าบ เยีย , เยีย ฯฒฯ มี่ง เย​ลู​ซา​เลม ฒี่ง , มป่า เถา วั้ว อ๋อย ปวั้ง หฒุ หาย หญู่ง สี่ หย่า ไม้ ฮิ้ว .
44020023	ขูง ฮิ้ว ตุ๊ เยียม นอมๆ ฒี่ง สีง ลี่ง โป๋ ปุน เยีย ฮิ้ว ตุ๊ อ๋อย หฒุ หววน โล่ หย่า อ๋อย หฒุ เสี่ยว เหฒีย หญู่ง โค้ว .
44020024	เยีย หย่า ไม้ ฝุน เยีย เญย แหม่ง เหว่ย เยีย ม่าย หาย หญู่ง จ๋า-ฒิ่น . เยีย ขูง อ๋อย โหฒว เหฒียง เฒี้ยว เย​ซู พ้าย เยีย โหฒว เญย กง . น้าย เซ โหฒว ฒอง-เหฒง ก๊อง ทิน-ฮู่ง เญย เอน เญย คู้ เฝียน .
44020025	“ เยีย มี่งๆ ต้ายๆ เยียม เม่ย บัว น้าย ฒุ่น ทิน-ฮู่ง โหฒว เฒี้ยว กุ๊น เมี่ยน เญย คู้ เฝียน ปุน เม่ย บัว หมวัง . อี้ หฒั่น เยีย ฮิ้ว ตุ๊ ฆะฮ้า ฮี้ง เม่ย บัว ไม้ ตุ๊ ปวัด เยีย เญย เฮมียน อ๊ะ .
44020026	เหว่ย น้าย เยีย หลงๆ เญย ก๊อง , สี ก๊อง เม่ย บัว หาย เต้า หฒุ เหมียด , ฒุ์ย ไม้ ด๊อด หฒุ เยีย .
44020027	เหว่ย หฒุ เยีย เฒาะ ทิน-ฮู่ง เญย หฒะเอ๋ย เหยียด ฒู้ง ฒุ่น บั๋ว เม่ย บัว เหฑ่ง หมี่ อ๊ะ , ไม้ เลี่ยว เหยียด หญู่ง .
44020028	เม่ย บัว อ๋อย หฒุ บู้ง เจี๊ยน โอ่ . อ๋อย หฒุ โก๋ว หลง เม่ย บัว กั้น หย่า โก๋ว หลง สีง ลี่ง ปุน เม่ย บัว โก๋ว วั้ว เต๋ย เมี่ยน . อ๋อย หฒุ โก๋ว ทิน-ฮู่ง เญย จิว-ปาง , ต้ง นิ่น หล่ง นิ่น เญย ตอน เญย ฑย้าม ม์าย เญย จิว-ปาง , ฮนั้ง ยู์ง ยู่ง เญย เมี่ยน โก๋ว นิ่น บัว เญย ยู่ง นอ .
44020029	เยีย ฮิ้ว ตุ๊ เยีย เล่ย ฆอย เม่ย บัว ลิ์ว , ฆะฮ้า ม่าย เธี้ยว ไห่ เญย เฮยี่ย จู๊ อ๋อย เปียะ เม่ย บัว กะญั์ว . นิ่น บัว หย่า ไม้ หญ่าง น้าย เต๋ย ยู่ง .
44020030	เยียม เม่ย บัว กะญั์ว ฒู้ง อ๋อย ม่าย เมี่ยน เฒาะ เฒียน เล์ย ทิ้ว เป๋น จ๊า เล์ย ดั๊ว เสียน เย​ซู เญย เมี่ยน มี่ง กัน .
44020031	อ๋อย หฒุ กีง เฮญี้ยว จั๋ง เจี๊ยน . ปัว หฮญัง กะญั์ว เยีย เฒี่ยง ฮนอย เฒี่ยง ม์วน ม่าย ววม-เหมว่ย เหลี่ยว เจี๊ยน ขวิน เม่ย บัว เต้าๆ .
44020032	“ อี้ หฒั่น เยีย เฒาะ เม่ย บัว จิว ปุน ทิน-ฮู่ง เหธา นิ่น เหธย เอน เญย โต์ . น้าย โต์ ไฮ่ เหธย เม่ย บัว เจี์ย ต้าย หย่า ปุน เม่ย บัว เหธา นิ่น เญย ธีง-เหฑ่ง เมี่ยน ตุ๊ หฑิบ เม่ย บัว เญย ป่วน .
44020033	เยีย หย่า ไม้ เม้า เจี๋ย หาย เต้า เญย เจียม ญ่าน ไฟ ลุย-โหว .
44020034	เม่ย บัว กั้น ฮิ้ว ตุ๊ เยีย หล่ง เยีย กั้น เญย ปั์ว ล์อ ตุ๊ เยีย แอ๋ง เหธา เยีย เยียม เญย เมี่ยน เฉียม หล่ง เญย กะน้าย .
44020035	เยีย โหฒว เญย หญู่งๆ เซ โหฒว หญู่ง เฒ้ย ปุน เม่ย บัว ฮิ้ว ตุ๊ อ๋อย หฒุ ฮนั้ง น้าย นอ โหฒว กง โค้ว เหว่ย เถง เมา เญย เมี่ยน . จั๋ง เจี๊ยน เฒี้ยว เย​ซู ก๊อง เญย หว่า . นิ่น ก๊อง , ‘ ปุน เญย เก้า ม่าย ออน-เหลาะ ตุ๊ ฒิบ เญย . ’ ”
44020036	เปา​โล ก๊อง เซ้ด น้าย เต๋ย หว่า นิ่น เหธา วั้ว เต๋ย หฒวัง เมี่ยน เกว่ย เหฌี่ย เดา เต๋า เก๋า .
44020037	หฒวัง เมี่ยน เญี้ยม เหฑ่ง , ชัม เจี๊ยน เปา​โล เญย จาง ฒม .
44020038	นิ่น บัว เก้า เฑ่า เจี๋ย เซ เหว่ย นิ่น ก๊อง ฆะฮ้า ฮี้ง ไม้ ตุ๊ แอ๋ง ปวัด นิ่น เญย เฮมียน วั้ว โจ๋ว หว่า . นิ่น บัว ฯฒฯ ล่ม ฑ่อย ฝูง เปา​โล มี่ง เปียะ ฑั้ง อ๊ะ .
44021001	เหธา หฒวัง เมี่ยน ก๊อง ลิ์ว เล่ย ฮยาง หว่า , ฑั้ง แปง หฒะ เญย มี่ง เถา โขด ค้อย-โฑว . ตะเหญ่ย ฮนอย เยีย บัว มี่ง เถา โล​เด ค้อย-โฑว แอ๋ง มี่ง ปา​ทา​ลา มู้ง .
44021002	เยียม วั้ว ปวัด ม่าย โผว ฑั้ง อ๋อย มี่ง ฟี​นี​เซีย เต่ย-ปูง , เยีย บัว ฯฒฯ เปียะ ฑั้ง มี่ง อ๊ะ .
44021003	มี่ง เกา , หมั่ง ปวัด ไซ​ปัด ค้อย-โฑว ฯฒฯ เจี๋ย นิ่น เญย น่าม ปูง มี่ง ซี​เลีย เต่ย-ปูง . เถา ไท​ละ ฒี่ง , ฑั้ง อ๋อย ปู๋ง หัว เหฌี่ย , เยีย บัว ฯฒฯ ธ้วด วั้ว อ๊ะ .
44021004	เยียม วั้ว เยีย บัว ล์อ ปวัด เสียน เย​ซู เญย เมี่ยน ฯฒฯ เหธา นิ่น บัว เยียม เหยียด นอม เล์ย-ป๋าย . สีง ลี่ง หล่ง นิ่น บัว บั๋ว เปา​โล ไม้ ตู๋ง มี่ง เย​ลู​ซา​เลม ฒี่ง .
44021005	มป่า เยียม เหยียด นอม เล์ย-ป๋าย ลิ์ว , เยีย บัว ธ้วด เจ๊า มี่ง อ๊ะ . เหยียด ฒู้ง เสียน เย​ซู เญย เมี่ยน , เลี่ยม นิ่น บัว เญย เอ๊า-เจว๊ย , เหธา เจี๊ยน ฝูง เยีย บัว ธ้วด หฒิ ฒี่ง มี่ง ค้อย-เฮลน , เยียม วั้ว เบี๋ยน เกว่ย เหฌี่ย เต๋า เก๋า . เต๋า เก๋า ลิ์ว , ก๊อง ลิ์ว เล่ย ฮยาง หว่า ,
44021006	เยีย บัว เปียะ ฑั้ง . วั้ว เต๋ย หย่า หฑวน เปย๊า หมี่ อ๊ะ .
44021007	เยีย บัว เยียม ไท​ละ ยั่ง ฑั้ง มี่ง เถา ทอ​เล​มี เหธา เยียม วั้ว เญย ก๋อ-โย์ว ก๊อง หวุ่ย ปวั้ง หว่า แอ๋ง เหธา นิ่น บัว เยียม ฮนอย วั้ว .
44021008	ตะเหญ่ย ฮนอย เยีย บัว แอ๋ง มี่ง ซี​ซา​ลี​ยา มู้ง . เถา วั้ว เยีย บัว ฮิด ฒุ่น คู้ เฝียน วั้ว เต้า ฟี​ลิบ เญย เปย๊า . น้าย เต้า ฟี​ลิบ ต้ง ฒิ่น ด่าง เยียม เย​ลู​ซา​เลม จิว-ปาง กิ๊น ต้าย เญย วั้ว เต๋ย เสี่ย เต้า เญย เหยียด เต้า .
44021009	นิ่น ม่าย เปยย เต้า เซียะ ไม้ แก้ง หล่ง โหฆ . นิ่น บัว หย่า ตุ๊ ฒี่ง เหญ่ย โต่ว ทิน-ฮู่ง เญย หว่า .
44021010	เยียม เหฒีย ฮนอย วั้ว , ม่าย เต้า โต่ว หว่า เมี่ยน , บั๋ว เห่ว อา​กา​บัด , เยียม ยู​เดีย แซ้ง ต้าย .
44021011	นิ่น ต้าย ล์อ เยีย บัว , เฒาะ เปา​โล เญย โหว-ฮลาง โด้ เจี๊ยน นิ่น กั้น เญย ปั์ว-เหฒา หย่า ก๊อง , “ สีง ลี่ง ฮนั้ง น้าย นอ ก๊อง , ‘ เยียม เย​ลู​ซา​เลม ฒี่ง เญย ยิว​ไท เมี่ยน อ๋อย ฮนั้ง น้าย นอ โด้ เจี๊ยน น้าย ติ้ว โหว-ฮลาง เญย เฒี้ยว หย่า จิว ปุน เยียม จั๋น เญย ปั์ว-เดี๊ย . ’ ”
44021012	ไฮ์ ลิ์ว น้าย เต๋ย หว่า เยีย บัว เหธา เยียม วั้ว เญย เมี่ยน ชะ โท้ เปา​โล ไม้ ตู๋ง มี่ง เย​ลู​ซา​เลม ฒี่ง .
44021013	เปา​โล เตา , “ เม่ย บัว เหว่ย หาย ติ่ว ฮนั้ง น้าย นอ เญี้ยม ปุน เยีย เญย บะฑิว หยุ เหฑ่ง ? เยีย ฒุ้น ตี่ง เฮญี้ยว ไม้ ตาน หญุ่น ปุน เมี่ยน โด้ ฮนั้ง , มป่า เหว่ย เฒี้ยว เย​ซู เญย บั๋ว หญุ่น เยียม เย​ลู​ซา​เลม ฒี่ง ปุน เมี่ยน ไต๋ . ”
44021014	ด่ง หาย ก๊อง เปา​โล หย่า ไม้ หมวัง . เยีย บัว ฯฒฯ ไม้ ก๊อง อ๊ะ . ขูง ก๊อง , “ โท้ เฒี้ยว เอย เจี๊ยน นิ่น เญย หฒะเอ๋ย โหฒว . ”
44021015	ฆะฮ้า เยีย บัว เบ่น เหฒียง กะน้าย มี่ง เย​ลู​ซา​เลม .
44021016	ม่าย เต๋ย เยียม ซี​ซา​ลี​ยา เญย ไซ-ก๋อ กัน เจี๊ยน เยีย บัว มี่ง หย่า ต้อ เยีย บัว มี่ง เยีย บัว อ๋อย หฒุ ฮิด วั้ว เต้า มะ​นา​สัน เญย เปย๊า . มะ​นา​สัน เซ เยียม ไซ​ปัด ค้อย-โฑว ต้าย เญย เมี่ยน หย่า โหฒว เต้า เสียน ด่าง เจี๋ย วั้ว ปาน ไซ-ก๋อ .
44021017	มี่ง เถา เย​ลู​ซา​เลม , เสียน เย​ซู เญย เมี่ยน อะเฮน้ย ฒิบ เยีย บัว .
44021018	ตะเหญ่ย ฮนอย เปา​โล เหธา เยีย บัว มี่ง ยา​กอบ วั้ว . จิว-ปาง เญย เมี่ยน โก๋ เหยียด ฒู้ง หย่า เยียม วั้ว เญย .
44021019	เปา​โล ก๊อง ลิ์ว หวุ่ย ปวั้ง หว่า , นิ่น เฒว่ย เยี้ยด เฒว่ย เหญ่ย เญย ก๊อง เหฑ่ง ทิน-ฮู่ง ฮนั้ง หาย นอ หล่ง นิ่น เยียม จั๋น เญย ต๋อง โหฒว เญย เหยียด ฒู้ง สี่ .
44021020	เยียม วั้ว เญย เมี่ยน ไฮ์ นิ่น ก๊อง ลิ์ว น้าย เต๋ย สี่ ฯฒฯ เธง ทิน-ฮู่ง , แอ๋ง บั๋ว เปา​โล , “ ต้ม ก๋อ อ่า , เม่ย ฮิ้ว เญย . ม่าย เหฒีย หว่าน ยิว​ไท เมี่ยน เสียน เย​ซู . เหยียด ฒู้ง หย่า จอม เฮญี้ยว กัน เล์ย-หลัด .
44021021	นิ่น บัว ไฮ์ ก๊อง เม่ย เยียม จั๋น เญย เต่ย-ปูง หฌาว หฒวัง ยิว​ไท เมี่ยน กวั่ง โม​เซ เญย เล์ย-หลัด . เม่ย หย่า บั๋ว นิ่น บัว ไม้ หฒุ เถง ฝุเจว๊ย เจี๋ย ก๊าด เญย เล์ย หย่า ไม้ หฒุ เอย บัว ยิว​ไท เมี่ยน เญย เล์ย-ฝีง .
44021022	วั้ว หญู่ง , บัว อ๋อย หฒุ ฮนั้ง หาย นอ โหฒว ? นิ่น บัว ฒู้ง ไฮ์ ก๊อง เม่ย ต้าย เถา น้าย ต้าย อ๊ะ .
44021023	เม่ย อ๋อย หฒุ เอย เยีย บัว เญย หว่า โหฒว . เยียม เยีย บัว น้าย ม่าย เปยย ล่าน เมี่ยน เหธา ทิน-ฮู่ง แล์ง เจี๋ย แหง่ง หว่า .
44021024	เม่ย อ๋อย หฒุ กัน เจี๊ยน นิ่น บัว มี่ง หย่า เหธา เจี๊ยน นิ่น บัว สา หวุย , เถง นิ่น บัว ธ้วด สา หวุย ญ่าน , นิ่น บัว ฯฒฯ ไฮ่ เถย บะเปยย อ๊ะ . ฮนั้ง น้าย โหฒว , หฒวัง เมี่ยน ฯฒฯ ฮิ้ว ตุ๊ นิ่น บัว ไฮ์ วั้ว เต๋ย หว่า เซ ไม้ เฒียน . เม่ย กั้น หย่า เอย เจี๊ยน เล์ย-หลัด โหฒว .
44021025	มป่า เสียน เย​ซู เญย จั๋น แอ๊ะ , ฒิ่น ด่าง บัว เฟี้ย เฝียน เอย บัว ตี่ง ต้าย เญย หว่า บั๋ว นิ่น บัว , ‘ อ๋อย หฒุ เก่ ไม้ ตู๋ง หญั่น เหฒี่ย เจี๋ย หมิ่ว-ฝัง เญย หาย หญู่ง กะน้าย , ไม้ ตู๋ง หญั่น ฑย้าม , ไม้ ตู๋ง หญั่น แหนะ จาง ไต่ เญย แซง-คู้ อ๊อ , หย่า ไม้ ตู๋ง โหฒว ไม้ หลวน ห่อง เญย สี่ . ’ ”
44021026	ตะเหญ่ย ฮนอย เปา​โล ฯฒฯ ต้อ วั้ว เต๋ย เมี่ยน หย่า เหธา เจี๊ยน นิ่น บัว สา หวุย . นิ่น แอ๋ง เปียะ หฒั่ง ทิน-ฮู่ง เญย เปย๊า บั๋ว ไซ เมี่ยน แอ๋ง ม่าย บัวะ เหฒีย ฮนอย หธีง ปวั๊ง สา หวุย เญย ฮนอย . เถา วั้ว ฮนอย ไซ เมี่ยน อ๋อย หฒุ เหว่ย นิ่น บัว เต้าๆ หล่ง กะน้าย เหฒี่ย ปุน ทิน-ฮู่ง .
44021027	วั้ว เต๋ย เสี่ย ฮนอย อ๊า ลั่ม ปวั๊ง , ม่าย เต๋ย เอ​เซีย แซ้ง ต้าย เญย ยิว​ไท เมี่ยน ปวัด เปา​โล เยียม หฒั่ง ทิน-ฮู่ง เญย เปย๊า . นิ่น บัว โธะ หฒวัง เมี่ยน หย่า เฒาะ เปา​โล ,
44021028	เหน่าๆ เญย เห่ว เจี๊ยน ก๊อง , “ อิ​สะ​ลา​เอน เมี่ยน อ้า ! เถง เยีย บัว ม่าะ ! ต้ง น้าย ล่าน เมี่ยน มี่ง นอมๆ ต๋อง หฌาว เมี่ยน หมั่ง เผีย บัว ยิว​ไท เมี่ยน เหธา บัว เญย เล์ย-หลัด เหธา น้าย หฒั่ง ทิน-ฮู่ง เญย เปย๊า . ไม้ ตาน วั้ว หญู่ง ฮนั้ง , นิ่น หย่า ต้อ จั๋น-กีก เปียะ หฒั่ง ทิน-ฮู่ง เญย เปย๊า กะญั์ว , ปุน น้าย นอม ธีง-เหฑ่ง ต๋อง ม่าย หวุย . ”
44021029	( นิ่น บัว ฮนั้ง น้าย นอ ก๊อง เหว่ย หฒุ นิ่น บัว ปวัด เยียม เอ​เฟ​โซ ฒี่ง ต้าย วั้ว เต้า โต​ฟี​มัด เหธา เปา​โล เยียม ฒี่ง กะญั์ว ฯฒฯ หล่าย เปา​โล ต้อ นิ่น เปียะ หฒั่ง ทิน-ฮู่ง เญย เปย๊า . )
44021030	เฒี่ยง นอม ฒี่ง เญย เมี่ยน ฯฒฯ หลุ่น เหฑ่ง , ดุดๆ เญย ถิว ต้าย เฒาะ เปา​โล ทอ ธ้วด หฒิ หฒั่ง ทิน-ฮู่ง เญย เปย๊า . หฒั่ง ทิน-ฮู่ง เญย เปย๊า เญย แก้ง ฯฒฯ เลี่ยม เฒ่ย กวน เจี๊ยน อ๊ะ .
44021031	เฒี่ยง กวั้น เมี่ยน อ๋อย ไต๋ เปา​โล วั้ว หฒั่น , โล​มา ต้ม แปง-เปย๊ย ไฮ์ เฝียน ก๊อง เย​ลู​ซา​เลม เมี่ยน หลุ่น เหฑ่ง .
44021032	นิ่น ฯฒฯ ต้อ เต๋ย แปง-เปย๊ย เหธา แปง , ถิว เจี๊ยน มี่ง นิ่น บัว วั้ว . หฒวัง เมี่ยน ปวัด ต้ม แปง-เปย๊ย เหธา แปง , นิ่น บัว ฯฒฯ ตี้ง , ไม้ เบ๊าะ เปา​โล อ๊ะ .
44021033	ต้ม แปง-เปย๊ย มี่ง เถา ฯฒฯ เฒาะ เปา​โล แอ๋ง เห่ว แปง หล่ง อี ติ้ว เฮลียะ-หลิ่ม โด้ เจี๊ยน . นิ่น หน่าย ก๋า , “ น้าย หาย เต้า ? นิ่น โหฒว หาย หญู่ง ? ”
44021034	หฒวัง เมี่ยน ม่าย เต๋ย ฮนั้ง น้าย ก๊อง , ม่าย เต๋ย ฮนั้ง วั้ว ก๊อง . ต้ม แปง-เปย๊ย เฒาะ ไม้ หฒุ เฒียน กอน-แป๋ง เหว่ย หฒุ เมี่ยน หลุ่น ไห่ . นิ่น ฯฒฯ เห่ว แปง ต้อ เปา​โล มี่ง แปง เยียม เญย ต๋อง วั้ว .
44021035	เถา วั้ว เทย-กอน หฒวัง เมี่ยน เธี้ยว ไห่ , แปง ฯฒฯ ฮล้อบ เปา​โล ฝาว กู้ หงว่าย .
44021036	หฒวัง เมี่ยน กัน เจี๊ยน ฆะฮ้า มี่ง คี่ ขูง ค้าด เญย ก๊อง , “ ไต๋ นิ่น กวั่ง อ๊ะ . ”
44021037	แปง อ๋อย ต้อ เปา​โล เปียะ นิ่น บัว เยียม เญย ต๋อง กะญั์ว วั้ว หฒั่น นิ่น ก๊อง บั๋ว เต้า แปง-เปย๊ย , “ โท้ ปุน เยีย เหธา เม่ย ก๊อง โจ๋ว หว่า , ตุ๊ เญย ไฟ ? ” ต้ม แปง-เปย๊ย ก๊อง , “ เม่ย ไฮ่ ก๊อง กีก หว่า เญย ?
44021038	วั้ว หญู่ง เม่ย ไม้ เฒ์ย ฒิ่น ด่าง เหธว หลุ่น ต้อ เปยย ธิน หฒะ แปง มี่ง เต่ย-ปูง-ฮวาง วั้ว เต้า อี​ยิบ เมี่ยน ไฟ ? ”
44021039	เปา​โล เตา , “ เยีย เซ ยิว​ไท เมี่ยน , ธ้วด เสย เยียม ซี​ลี​เซีย แซ้ง , ทา​ซัด ฒี่ง , ต้ง ม่าย เม่ง โห่ วั้ว นอม ต้ม ฒี่ง เญย แปะ ฝีง . โท้ ปุน เยีย เหธา น้าย เต๋ย หฒวัง เมี่ยน ก๊อง หว่า โอ่ . ”
44021040	ต้ม แปง-เปย๊ย ฆอย ฑุ่ย ปุน นิ่น ก๊อง . เปา​โล โซ้ว เจี๊ยน เทย-ต้าว หฮวัง ปั์ว บั๋ว เมี่ยน เซ้ก . หฒวัง เมี่ยน เซ้ก มี่ง , เปา​โล ฯฒฯ หล่ง ฮิบ​ลู หว่า เหธา นิ่น บัว ก๊อง .
44022001	นิ่น ก๊อง , “ เหยียด หฒวัง ก๋อ-โย์ว เหธา เมี่ยน โก๋ เมี่ยน อ้า ! โท้ เม่ย บัว หมวัง เยีย ก๊อง เต๋ย เยีย เญย เจ๊า-โหล่ว . ”
44022002	เมี่ยน ไฮ์ นิ่น ก๊อง ฮิบ​ลู หว่า นิ่น บัว ฯฒฯ แอ๋ง เก้า เซ้ก . เปา​โล ก๊อง เจี๊ยน มี่ง .
44022003	“ เยีย เซ ยิว​ไท เมี่ยน , เยียม ซี​ลี​เซีย แซ้ง , ทา​ซัด ฒี่ง ธ้วด เสย . มป่า เยีย เยียม น้าย เย​ลู​ซา​เลม ฒี่ง โฮล ต้าย . กา​มา​ลิ​เอน โหฒว เยีย เญย ไซ-เตี๋ย หย่า หฌาว เยีย โหะ ตุ๊ เหฑ่ง บัว เญย อง-ถาย เญย เล์ย . เยีย หย่า จอม เฮญี้ยว กัน ทิน-ฮู่ง ฮนั้ง เม่ย บัว อี้ ฮนอย เยียม น้าย เญย เต้าๆ เมี่ยน นอ .
44022004	เยีย โหฒว โตะ กัน น้าย ติ้ว เจ๊า เญย เมี่ยน , ห่อย นิ่น บัว เถา ไต่ . ไม้ กุ๊น มจั่ง มเซียะ เยีย เฒาะ ต้าย โด้ เจี๊ยน หววน โล่ .
44022005	ต้ม ไซ เมี่ยน เหธา กุ๊น สี่ หวุ่ย เญย หฒวัง เมี่ยน โก๋ ไฮ่ โหฒว ฒอง-เหฒง เหว่ย หฒุ เยีย มี่ง นิ่น บัว วั้ว เฒาะ โซว ต้อ มี่ง ปุน ดา​มัด​กัด ฒี่ง เญย ก๋อ-โย์ว . เยีย ฯฒฯ มี่ง ดา​มัด​กัด อ๋อย เฒาะ กัน น้าย ติ้ว เจ๊า เญย เมี่ยน โด้ เจี๊ยน หลิ่ม ต้อ นิ่น บัว หฑวน น้าย เย​ลู​ซา​เลม ตี่ง ฒุ์ย .
44022006	“ เยีย มี่ง เกา , เล่ย ดา​มัด​กัด ฒี่ง ไม้ หนั่ง โก . วั้ว นอม เฒี่ยง โห่ อ๊า ลั่ม เต๋ย ลู่ง อ๋าน อ๊ะ . เลี่ยม เฒ่ย เยียม วั้ว ลู่ง ธ้วด นอม ต้ม ฌัง หฒิว เหฌี่ย ก๋อม เยีย เญย ซิน .
44022007	เยีย คีง เหฌี่ย เดา มี่ง , ไฮ์ ม่าย เฉีย ก๊อง , ‘ เซา​โล อ้า ! เซา​โล ! เม่ย เหว่ย หาย ติ่ว โหฒว โตะ เยีย ? ’
44022008	“ เยีย ฯฒฯ หน่าย , ‘ เฒี้ยว อ้า ! เม่ย ต้ง หาย เต้า ? ’ “ นิ่น เตา , ‘ เยีย เซ นา​ซา​เล้ด มู้ง วั้ว เต้า เย​ซู , ต้ง เม่ย โหฒว โตะ วั้ว เต้า . ’
44022009	เหธา เยีย มี่ง วั้ว เต๋ย เมี่ยน ขูง ปวัด ฌัง ฮนั้ง , ไม้ ไฮ์ เหธา เยีย ก๊อง หว่า วั้ว เต้า เญย เฉีย .
44022010	“ เยีย แอ๋ง หน่าย , ‘ เฒี้ยว อ้า ! เยีย อ๋อย หฒุ ฮนั้ง หาย นอ โหฒว ? ’ “ เฒี้ยว ก๊อง , ‘ เม่ย อ๋อย หฒุ เจี์ย ซิน มี่ง ดา​มัด​กัด ฒี่ง . เถา วั้ว ม่าย เมี่ยน บั๋ว เม่ย ทิน-ฮู่ง ตี่ง เหฒียง ปุน เม่ย โหฒว เญย หญู่งๆ สี่ . ’
44022011	หลาย น้าย เฮ้น ไห่ เญย ฌัง แอ๊ง เยีย เญย มฒีง เยีย หมั่ง ไม้ ปวัด . กัน เยีย มี่ง เญย เมี่ยน ฯฒฯ เคน เยีย เปียะ ดา​มัด​กัด ฒี่ง .
44022012	“ เยียม ดา​มัด​กัด ฒี่ง ม่าย ล่าน เมี่ยน , บั๋ว เห่ว อา​นา​เนีย . นิ่น จอม เฮญี้ยว หฒั่ง ทิน-ฮู่ง , กัน หลง เล์ย-หลัด . เยียม วั้ว เญย ยิว​ไท เมี่ยน หาย เต้า หย่า ท่าย นิ่น .
44022013	อา​นา​เนีย ต้าย ล์อ เยีย . นิ่น โซ้ว เจี๊ยน เยีย เญย กะเฮลน ก๊อง , ‘ เซา​โล โย์ว อ้า ! แอ๋ง หมั่ง ตุ๊ ปวัด อ๊ะ . ’ วั้ว หฒั่น เยีย ฯฒฯ หมั่ง ตุ๊ ปวัด นิ่น อ๊ะ .
44022014	“ นิ่น หย่า ก๊อง , ‘ บัว เญย อง-ถาย เญย ทิน-ฮู่ง กิ๊น เม่ย ต้าย ปุน เม่ย ฮิ้ว ตุ๊ นิ่น เญย หฒะเอ๋ย , ปุน เม่ย ปวัด แป้ง ฟิม วั้ว เต้า หย่า ไฮ์ นิ่น กั้น เญย ฑุ่ย ก๊อง เญย หว่า .
44022015	เหว่ย หฒุ นิ่น อ๋อย เม่ย กัน นิ่น โหฒว ฒอง-เหฒง บั๋ว หฒวัง เมี่ยน เม่ย ปวัด เจี๋ย เหธา ไฮ์ เจี๋ย เญย สี่ .
44022016	อี้ หฒั่น เม่ย โหฒว หาย หญู่ง ไง่ ? เจี์ย ซิน ต้าย เต๊ง เย​ซู เญย บั๋ว เจี๋ย ววม เญย เล์ย , หฑาว กวั่ง เม่ย เญย ฒุ์ย . ’
44022017	“ ฆะฮ้า เยีย หฑวน เย​ลู​ซา​เลม , เยียม หฒั่ง ทิน-ฮู่ง เญย เปย๊า เต๋า เก๋า , ปวัด หิ่น ย่าง เญย สี่ .
44022018	วั้ว หฒั่น เฒี้ยว ก๊อง บั๋ว เยีย , ‘ เม่ย อ๋อย หฒุ ก๊าน เปย๋า ธ้วด เย​ลู​ซา​เลม ฒี่ง . เม่ย เถง เยีย โหฒว ฒอง-เหฒง มป่า เยียม น้าย เญย เมี่ยน ไม้ อ๋อย หมวัง . ’
44022019	“ เยีย เตา , ‘ เฒี้ยว อ่า , น้าย เต๋ย เมี่ยน ฮิ้ว ตุ๊ เยีย มี่ง นอมๆ หวุ่ย ต้อง เฒาะ เสียน เย​ซู เญย เมี่ยน . ม่าย เต๋ย หววน โล่ , ม่าย เต๋ย หย่า เบ๊าะ .
44022020	เถง เม่ย โหฒว ฒอง-เหฒง วั้ว เต้า สะ​เท​เฟน หฒุ เมี่ยน ไต๋ วั้ว หฒั่น , เยีย โซ้ว เจี๊ยน วั้ว หย่า อะเฮน้ย เญย . ฒู้ง เถง หมั่ง ไต๋ นิ่น วั้ว เต๋ย เมี่ยน เญย ลุย . ’
44022021	“ เฒี้ยว แอ๋ง บั๋ว เยีย , ‘ มี่ง อ๊ะ . เยีย อ๋อย พ้าย เม่ย มี่ง โก เญย ต๋อง ล์อ หม่าน ฝีง จั๋น . ’ ”
44022022	หฒวัง เมี่ยน หมวัง เถา เปา​โล ก๊อง น้าย โจ๋ว หว่า ฯฒฯ นี่ หนูง เหน่า เญย เห่ว เจี๊ยน ก๊อง , “ น้าย เต้า กะน้าย เยียม หว่าย ฮู่ง เตี๋ย เญย เดา-เป้ย ฮนั้ง . ไม้ ตู๋ง ปุน นิ่น เฒี่ยง ลู่ง เดี๊ย อ๊ะ . ”
44022023	เมี่ยน เหน่า เจี๊ยน มี่ง , ไจ๊ ลุย เฝง ทิน เต่ย เญย , เญา เนีย-บูง ฟ้าด ฝาว ลู่ง .
44022024	ต้ม แปง-เปย๊ย ฯฒฯ บั๋ว แปง ต้อ เปา​โล เปียะ แปง เยียม เญย ต๋อง กะญั์ว , หย่า เห่ว นิ่น บัว หล่ง ปย๊า-ปิน เบ๊าะ ฒ่า หน่าย , หมั่ง ก๋า นิ่น โหฒว หาย หญู่ง หฒวัง เมี่ยน หธีง ต้าย ฮนั้ง น้าย นอ เห่ว .
44022025	แปง หล่ง ด๊บ-ฮลาง โด้ เจี๊ยน อ๋อย เบ๊าะ วั้ว หฒั่น , เปา​โล หน่าย โซ้ว กะเฮลน วั้ว เต้า แปง-เปย๊ย , “ ไม้ แก้ง เซี้ยม ฒุ์ย มป่า หล่ง ปย๊า-ปิน เบ๊าะ โล​มา เมี่ยน เซ หอบ เล์ย เญย ไฟ ? ”
44022026	แปง-เปย๊ย ไฮ์ เปา​โล ฮนั้ง น้าย ก๊อง , นิ่น มี่ง หน่าย วั้ว เต้า ต้ม แปง-เปย๊ย , “ เม่ย อ๋อย ฮนั้ง หาย นอ โหฒว ? วั้ว ล่าน เมี่ยน มป่า โล​มา เมี่ยน . ”
44022027	ต้ม แปง-เปย๊ย ฯฒฯ มี่ง หน่าย ก๋า เปา​โล , “ เม่ย หฒะเก้ง โล​มา เมี่ยน ไฟ ? บั๋ว เยีย ม่าะ ! ” เปา​โล เตา , “ เฒ์ย เญย . ”
44022028	ต้ม แปง-เปย๊ย แอ๋ง ก๊อง , “ เยีย หล่ง ญ่าน ธั้ม เญย ม์าย โหฒว โล​มา เมี่ยน . ” เปา​โล ก๊อง , “ เยีย ธ้วด เสย ต้าย เป๋น โล​มา เมี่ยน . ”
44022029	อ๋อย ฒ่า หน่าย เปา​โล วั้ว เต๋ย เมี่ยน เลี่ยม เฒ่ย ซิ้ม ฆอย . ต้ม แปง-เปย๊ย ฮิ้ว ตุ๊ เปา​โล เซ โล​มา เมี่ยน นิ่น ฯฒฯ กั้ม เหฑีย ไห่ เหว่ย หฒุ หล่ง เฮลียะ-หลิ่ม โด้ เจี๊ยน .
44022030	ตะเหญ่ย ฮนอย , ต้ม แปง-เปย๊ย อ๋อย ฮิ้ว ตุ๊ ยิว​ไท เมี่ยน เหว่ย หาย ติ่ว โก๋ เปา​โล . นิ่น ฯฒฯ เห่ว แปง ไจ๊ ฆอย หลิ่ม หย่า เห่ว ไซ เมี่ยน เปย๊ย เหธา ยิว​ไท เมี่ยน เญย กุ๊น สี่ หวุ่ย เญย เมี่ยน กั๊บ ฒุ้น . นิ่น ฯฒฯ ต้อ เปา​โล มี่ง โซ้ว เจี๊ยน นิ่น บัว เญย หฑะเฮมียน .
44023001	เปา​โล นุๆ เญย หมั่ง กุ๊น สี่ หวุ่ย เญย เมี่ยน หย่า ก๊อง , “ เยีย เญย ก๋อ-โย์ว อ่า , เยีย เยียม น้าย เสย หฒั่ง เถา อี้ ฮนอย , ทิน-ฮู่ง ปวัด เยีย ฮนั้ง หาย นอ เยียม , เอย เยีย เญย คู้ ล่าง ฟิม เยีย โหฒว ตุ๊ หอบ . ”
44023002	อา​นา​เนีย ต้ม ไซ เมี่ยน เห่ว โซ้ว เจี๊ยน เปา​โล เญย กะเฮลน วั้ว เต๋ย เมี่ยน ไบ๋ เปา​โล เญย ฑุ่ย .
44023003	เปา​โล ก๊อง , “ เฮมียน เหฑว่ย เฮญี้ยว เธี้ยว เญย เมี่ยน อ้า ! ทิน-ฮู่ง หย่า อ๋อย ไบ๋ เม่ย อ๊ะ . เม่ย เฒว์ย หน่าย หล่ง เล์ย-หลัด ตุ๋น เยีย เญย สี่ , มป่า เม่ย กั้น หย่า โหฒว ต่อง เล์ย-หลัด บั๋ว เมี่ยน ไบ๋ เยีย . ”
44023004	โซ้ว เปา​โล เญย กะเฮลน วั้ว เต๋ย เมี่ยน ก๊อง , “ เม่ย ฮนั้ง น้าย นอ ก๊อง โตะ ทิน-ฮู่ง เญย ต้ม ไซ เมี่ยน ? ”
44023005	เปา​โล แอ๋ง ก๊อง , “ ก๋อ-โย์ว อ้า ! เยีย ไม้ ฮิ้ว ตุ๊ นิ่น โหฒว ต้ม ไซ เมี่ยน . กีง-โซว เฟี้ย เจี๊ยน ก๊อง , ‘ ไม้ ตู๋ง ก๊อง โตะ กุ๊น แปะ ฝีง เญย เจียน . ’ ”
44023006	เปา​โล ปวัด เยียม วั้ว เญย หฒวัง เมี่ยน ม่าย เต๋ย เซ สะ​ดู​สี เมี่ยน , ม่าย เต๋ย ฟา​ลิ​สี เมี่ยน . นิ่น ฯฒฯ เห่ว บุย เญย บั๋ว กุ๊น สี่ หวุ่ย เญย เมี่ยน , “ ก๋อ-โย์ว อ้า ! เยีย หย่า ฟา​ลิ​สี เมี่ยน , หย่า โหฒว ฟา​ลิ​สี เมี่ยน เญย ตอน . เยีย เยียม น้าย หฒุ เซี้ยม เซ เหว่ย หฒุ เยีย ม่าย ลั่ม ฮนั้ม . เยีย เสียน เมี่ยน ไต่ มี่ง แอ๋ง ไฮ่ นั่ง ต้าย . ”
44023007	เปา​โล ฮนั้ง น้าย นอ ก๊อง , ฟา​ลิ​สี เมี่ยน เหธา สะ​ดู​สี เมี่ยน แฑง เจี์ย จ๋า ต้าย . หวุ่ย เญย หฒวัง เมี่ยน ฯฒฯ ปุน ฆอย โหฒว อี กวั้น หมี่ อ๊ะ .
44023008	เหว่ย หฒุ สะ​ดู​สี เมี่ยน ไม้ เสียน เมี่ยน ไต่ มี่ง แอ๋ง ไฮ่ นั่ง ต้าย , ไม้ เสียน ม่าย ฟิน-เมี่ยน , หย่า ไม้ เสียน ม่าย เมี้ยน , มป่า ฟา​ลิ​สี เมี่ยน เสียน น้าย เต๋ย ปัว หญู่ง ฒู้ง ม่าย เญย .
44023009	หฒวัง เมี่ยน ฯฒฯ แฑง เจี์ย ต้ม จ๋า . ม่าย เต๋ย ฟา​ลิ​สี เมี่ยน หย่า โหฒว หฌาว เล์ย เญย ฟิน-แซง โซ้ว เจี์ย ต้าย ธ่ง เฉีย ก๊อง , “ เยีย บัว ไม้ ปวัด น้าย ล่าน เมี่ยน โหฒว ต่อง หาย หญู่ง . สี ก๊อง เมี้ยน ไฟ ฟิน-เมี่ยน ต้าย เหธา นิ่น ก๊อง หว่า ฮนั้ง หาย นอ ? ”
44023010	กุ๊น แฑง เกา เฉีย เจี์ย , ต้ม แปง-เปย๊ย กั้ม เหฑีย นิ่น บัว ไฮ่ เป๊ด เหฑ่ง เปา​โล . นิ่น ฯฒฯ พ้าย แปง เหฌี่ย หฒวัง เมี่ยน บุด๋ง มี่ง เฒาะ เปา​โล ธ้วด ต้าย แอ๋ง ต้อ มี่ง แปง เยียม เญย ต๋อง .
44023011	วั้ว ม์วน เฒี้ยว ต้าย โซ้ว เจี๊ยน เปา​โล เญย กะเฮลน ก๊อง , “ กุ๊น ปู๋ง เฮญี้ยว โอ่ . เม่ย เยียม น้าย เย​ลู​ซา​เลม ฒี่ง เถง เยีย โหฒว ฒอง-เหฒง , เม่ย หย่า อ๋อย หฒุ ฟี่ ฮนั้ง เญย มี่ง โล​มา ฒี่ง โหฒว ฒอง-เหฒง . ”
44023012	ตะเหญ่ย ดอม เฑี้ยว เญย , ม่าย เต๋ย ยิว​ไท เมี่ยน เป่ย เดี๊ย ธ่าง ล่าง . นิ่น บัว ล่ม ฑ่อย โด๊ว เจี์ย เหฒียว ก๊อง นิ่น บัว ไม้ หญั่น หาย หญู่ง ไม้ ฮบ หาย หญู่ง เถา ตุ๊ ไต๋ ลิ์ว เปา​โล .
44023013	ต้ง เฮญี้ยว โหฒว เญย เมี่ยน ม่าย เฝย เหฒียบ เล่ง ล่าน .
44023014	นิ่น บัว มี่ง ไซ เมี่ยน เปย๊ย เหธา เมี่ยน โก๋ บัว วั้ว ก๊อง บั๋ว นิ่น บัว , “ เยีย บัว ล่ม ฑ่อย โด๊ว เจี์ย เหฒียว โฮล เญย . เยีย บัว ไม้ หญั่น หาย หญู่ง เถา ตุ๊ ไต๋ กวั่ง เปา​โล .
44023015	ฮนั้ง หน่าย , เม่ย บัว เหธา กุ๊น สี่ หวุ่ย เญย เมี่ยน อ๋อย หฒุ โท้ ต้ม แปง-เปย๊ย ต้อ เปา​โล ต้าย เม่ย บัว น้าย โหฒว ฮนั้ง เม่ย บัว หฒะเก้ง อ๋อย ฮิ้ว หม่วน นิ่น เญย เจ๊า-โหล่ว . มป่า นิ่น ไม้ แก้ง เถา เม่ย บัว น้าย , เยีย บัว อ๋อย ตั๊ง เจี๊ยน ด๊าม-เจ๊า ไต๋ นิ่น . ”
44023016	มป่า เปา​โล เญย หมั่ว เญย ตอน ไฮ์ ก๊อง น้าย เต๋ย เมี่ยน ฮนั้ง น้าย นอ โหฒว , นิ่น ฯฒฯ มี่ง แปง เยียม เญย ต๋อง วั้ว บั๋ว เปา​โล .
44023017	เปา​โล ฯฒฯ เห่ว เต้า แปง-เปย๊ย ต้าย บั๋ว นิ่น , “ โท้ เม่ย ต้อ น้าย เต้า โฮ่ว แซง มี่ง ต้ม แปง-เปย๊ย วั้ว . น้าย เต้า ตอน ม่าย โจ๋ว หว่า อ๋อย ก๊อง บั๋ว นิ่น . ”
44023018	แปง-เปย๊ย ฯฒฯ ต้อ นิ่น มี่ง ปวั้ง ต้ม แปง-เปย๊ย ฯฒฯ ก๊อง , “ หววน โล่ วั้ว เต้า เปา​โล โท้ เยีย ต้อ น้าย เต้า โฮ่ว แซง ต้าย . นิ่น ม่าย โจ๋ว หว่า อ๋อย ต้าย บั๋ว เม่ย . ”
44023019	ต้ม แปง-เปย๊ย ฯฒฯ เคน วั้ว เต้า โฮ่ว แซง มี่ง เล่ง เต๋ย หน่าย นิ่น , “ เม่ย ม่าย หาย หญู่ง อ๋อย บั๋ว เยีย ? ”
44023020	วั้ว เต้า โฮ่ว แซง ก๊อง , “ โหฒว โฮล วั้ว เต๋ย ยิว​ไท เมี่ยน ต้ง เฮญี้ยว โท้ เม่ย ฌัง ฮนอย ต้อ เยีย เญย ต้ม เน์า เปา​โล มี่ง นิ่น บัว เญย กุ๊น สี่ หวุ่ย วั้ว . นิ่น บัว อ๋อย โหฒว ฮนั้ง อ๋อย ฮิ้ว นิ่น เญย เจ๊า เก้า หม่วน เต๋ย .
44023021	มป่า โท้ เม่ย ไม้ ตู๋ง หมวัง นิ่น บัว เญย หว่า เหว่ย หฒุ ม่าย เฝย เหฒียบ เล่ง เต้า ฒั้ว เจี๊ยน ด๊าม-เจ๊า . นิ่น บัว โด๊ว เจี์ย เหฒียว ก๊อง นิ่น บัว ไม้ หญั่น หย่า ไม้ ฮบ หาย หญู่ง เถา ตุ๊ ไต๋ เปา​โล กวั่ง . นิ่น บัว เบ่น เหฒียง อ๊ะ , ขูง ฒั้ว เจี๊ยน เม่ย ฆอย ฑุ่ย ปุน เปา​โล มี่ง เญย หว่า ฮนั้ง . ”
44023022	ต้ม แปง-เปย๊ย บั๋ว วั้ว เต้า ตอน หฑวน อ๊ะ . แอ๋ง จา หว่า ก๊อง , “ ธิน-หม่าน ไม้ ตู๋ง ปุน หาย เต้า ฮิ้ว เม่ย ต้าย บั๋ว น้าย โจ๋ว หว่า เยีย . ”
44023023	ต้ม แปง-เปย๊ย ฯฒฯ เห่ว อี เต้า แปง-เปย๊ย ต้าย บั๋ว นิ่น บัว , “ เม่ย บัว อ๋อย หฒุ หลิ่ว เล์ย เหฒียง หญี่ แป๊ะ เต้า ยั่ง เจ๊า เญย แปง , เธี้ยด เหฒียบ เต้า เก้ ม์า เญย แปง , เหธา หญี่ แป๊ะ เต้า ดาม ธัง เญย แปง . อี้ ม์วน ดั้ว นอม เฒี่ยง โห่ อ๋อย หฒุ ธ้วด เจ๊า มี่ง ซี​ซา​ลี​ยา ฒี่ง .
44023024	หย่า อ๋อย หฒุ หลิ่ว เล์ย ม์า ปุน เปา​โล เก้ , โก๋ว เจี๊ยน นิ่น เจ๊า หฒั่ง แป้ง ออน เญย มี่ง เฟ​ลิก หฒูง วั้ว . ”
44023025	ต้ม แปง-เปย๊ย หย่า เฟี้ย เฒ้ย เฝียน . เฝียน ฮนั้ง น้าย ก๊อง .
44023026	“ เฒียน อ๋อย เญย เฟ​ลิก หฒูง อ้า ! เยีย คา​ลาว​ดิ​อัด ลี​เซี้ยด เฟี้ย เฝียน ปุน เม่ย . เยีย จั๋ง เถา เม่ย .
44023027	ยิว​ไท เมี่ยน เฒาะ น้าย ล่าน เมี่ยน หย่า ค้า เต๋ย ไต๋ นิ่น หมี่ อ๊ะ . มป่า เยีย ไฮ์ ก๊อง นิ่น โหฒว โล​มา เมี่ยน , เยีย เหธา แปง ฯฒฯ มี่ง ธ้าง นิ่น ธ้วด ต้าย .
44023028	เยีย อ๋อย ฮิ้ว ตุ๊ นิ่น บัว เหว่ย หาย ติ่ว โก๋ นิ่น ฯฒฯ ต้อ นิ่น มี่ง เถา นิ่น บัว เญย กุ๊น สี่ หวุ่ย วั้ว .
44023029	เยีย ฯฒฯ ฮิ้ว ตุ๊ นิ่น ไม้ ต่อง หาย หญู่ง หฒี่ ตุ๊ ไต๋ ไฟ หฒี่ ตุ๊ หววน โล่ . นิ่น บัว โก๋ เญย เซ แฑง ยิว​ไท เมี่ยน เญย เล์ย ฮนั้ง .
44023030	เยีย ฮิ้ว ตุ๊ ม่าย เต๋ย เมี่ยน ต๊า หฒะเอ๋ย อ๋อย เฒาะ นิ่น เญย แหม่ง , เยีย ฯฒฯ เลี่ยม เฒ่ย ฝูง นิ่น มี่ง เม่ย หน่าย . เยีย หย่า เห่ว โก๋ นิ่น วั้ว เต๋ย เมี่ยน มี่ง เม่ย วั้ว โก๋ . ”
44023031	แปง ฯฒฯ เอย เจี๊ยน ต้ม แปง-เปย๊ย เญย หว่า โหฒว . วั้ว ม์วน นิ่น บัว ฝูง มี่ง อัน​ทิ​ปา​ตี มู้ง วั้ว .
44023032	ตะเหญ่ย ฮนอย ยั่ง เจ๊า เญย แปง ต๋าว ซิน หฑวน . ขูง เก้ ม์า เญย แปง กั้น ฝูง นิ่น มี่ง ฮนั้ง .
44023033	มี่ง เถา ซี​ซา​ลี​ยา ฒี่ง , นิ่น บัว เฒาะ เฝียน ปุน หฒูง หย่า จิว เปา​โล ปุน นิ่น หมี่ อ๊ะ .
44023034	หฒูง โตะ ลิ์ว เฝียน , นิ่น หน่าย ก๋า เปา​โล นิ่น เยียม หาย นอม แซ้ง ต้าย เญย เมี่ยน . ฮิ้ว ตุ๊ เปา​โล เยียม ซี​ลี​เซีย ต้าย นิ่น ฯฒฯ บั๋ว เปา​โล ,
44023035	“ ฒั้ว โก๋ เม่ย วั้ว เต๋ย เมี่ยน ต้าย เถา , เยีย ฯฒฯ หมวัง เม่ย เญย กอน-แป๋ง . ” ก๊อง ลิ์ว , หฒูง ฯฒฯ พ้าย แปง ต้อ มี่ง เยียม เฮ​โล้ด เญย ฮู่ง ติ่น โก๋ว เจี๊ยน .
44024001	ฆะฮ้า ปยา ฮนอย , อา​นา​เนีย ต้ม ไซ เมี่ยน เหธา เต๋ย เมี่ยน โก๋ เหธา เต้า แหธง สี่ เมี่ยน , บั๋ว เห่ว เท​ทู​ลัด , มี่ง ซี​ซา​ลี​ยา ฒี่ง เยียม หฒูง เญย หฑะเฮมียน โก๋ เปา​โล .
44024002	ต้อ เปา​โล เปียะ ต้าย , เท​ทู​ลัด ฯฒฯ เจี์ย กอน โก๋ เปา​โล อ๊ะ . นิ่น ก๊อง , “ เฟ​ลิก ต้ม หฒูง อ้า ! เหว่ย เม่ย โหฒว หฒูง เยีย บัว เญย เต่ย-ปูง ตุ๊ ถาย-แป้ง เล่า เญย . กั๊วะ หฒั่ง ม่าย หาย หญู่ง ไม้ เป๋น , เม่ย หย่า หฒ่อ หลง เจี๊ยน ฝาว .
44024003	เยีย บัว หาย เต้า เยียม หาย นอม ต๋อง อะเฮน้ย ไห่ หย่า หฒะเก้ง ม่าย เฮญี้ยว แล์ง ฒี่ง เม่ย .
44024004	มป่า อี้ หฒั่น เยีย บัว ไม้ อ๋อย ฒ้อ เม่ย เญย เฒี่ยง โห่ เล่า . โท้ เม่ย หล่ง หน่อย หมวัง เยีย บัว ก๊อง อี เหฒีย โจ๋ว หว่า โอ่ .
44024005	“ เยีย บัว ปวัด น้าย ล่าน เมี่ยน ขูง ธัวะ สี่ ฮนั้ง , ดั๊ว ลู่ง เดี๊ย ยิว​ไท เมี่ยน หลุ่น เหฑ่ง . นิ่น หย่า โหฒว เต้า นา​ซา​เล้ด วั้ว เจ๊า เมี่ยน เญย เปย๊ย เฒ้ย .
44024006	ไม้ ตาน ธัวะ สี่ ฮนั้ง , นิ่น เลี่ยม หฒั่ง ทิน-ฮู่ง เญย เปย๊า อ๋อย ปุน ม่าย หวุย , เยีย บัว หธีง ต้าย เฒาะ นิ่น , อ๋อย เอย เยีย บัว เญย เล์ย เซี้ยม ฒุ์ย .
44024007	มป่า วั้ว เต้า ต้ม แปง-เปย๊ย , ลี​เซี้ยด , ต้าย ชั้ง ม่าน ธ้าง นิ่น เยียม เยีย บัว เญย ปั์ว-เดี๊ย ธ้วด ต้าย ,
44024008	หย่า ก๊อง โก๋ เปา​โล วั้ว เต๋ย เมี่ยน อ๋อย หฒุ ต้าย เม่ย น้าย โก๋ . สี ก๊อง เม่ย กั้น ฒ่า หน่าย นิ่น , เม่ย ฯฒฯ ฮิ้ว ตุ๊ เยีย บัว โก๋ นิ่น น้าย เต๋ย สี่ เซ หฒะเก้ง เฒียน เญย . ”
44024009	ยิว​ไท เมี่ยน หย่า ฟี่ ฮนั้ง เญย ก๊อง โก๋ เปา​โล วั้ว เต๋ย สี่ เหยียด ฒู้ง เฒียน เญย .
44024010	เฟ​ลิก หฒูง อู๊ บั๋ว เปา​โล ก๊อง , เปา​โล ฯฒฯ ก๊อง อ๊ะ . นิ่น ก๊อง , “ เยีย ฮิ้ว ตุ๊ เม่ย เยียม น้าย นอม กั๊วะ ตุ๋น สี่ ตุ๊ ธั้ม-หฮญัง อ๊ะ . เยีย ฯฒฯ อะเฮน้ย ต้าย เม่ย น้าย ก๊อง เยีย เญย สี่ ปุน เม่ย หมวัง .
44024011	เยีย มี่ง เย​ลู​ซา​เลม ป๋าย ทิน-ฮู่ง เซ ไม้ แก้ง เจี๋ย เหฒียบ เหญ่ย ฮนอย . น้าย เม่ย กั้น หน่าย ตุ๊ ธ้วด เญย .
44024012	โก๋ เยีย น้าย เต๋ย เมี่ยน ไม้ ปวัด เยีย เยียม หฒั่ง ทิน-ฮู่ง เญย เปย๊า แฑง หาย หญู่ง จ๋า , หย่า ไม้ ปวัด เยีย เยียม หาย นอม หวุ่ย ต้อง ไฟ ฒี่ง กะญั์ว หาย เดา เหธว หลุ่น หฒวัง เมี่ยน .
44024013	นิ่น บัว โก๋ เยีย น้าย เต๋ย สี่ นิ่น บัว ล์อ ไม้ ตุ๊ หาย หญู่ง โหฒว ฒอง-เหฒง ปุน ธีง หฒะเก้ง ฮนั้ง หน่าย .
44024014	“ มป่า เยีย เหญี่ยม ปุน เม่ย , เยีย กัน ต้ง นิ่น บัว เห่ว จ๊า วั้ว ติ้ว เจ๊า , หฒั่ง เยีย บัว เญย อง-ถาย เญย ทิน-ฮู่ง . มป่า เยีย หย่า เสียน เหฑ่ง โม​เซ เญย เล์ย-หลัด เหธา ทิน-ฮู่ง เญย หฒวัง โต่ว หว่า เมี่ยน เญย โซว .
44024015	เยีย หย่า ฮนั้ง นิ่น บัว นอ , เขา ทิน-ฮู่ง ม่าย ลั่ม ฮนั้ม , เหว่ย หฒุ เยีย หย่า เสียน ไม้ กุ๊น คู้ เมี่ยน ไฟ เอ๊าะ เมี่ยน , ไต่ มี่ง มป่า แอ๋ง อ๋อย นั่ง ต้าย .
44024016	เหว่ย น้าย เยีย หล่ง เหฑ่ง ชะ เยียม ทิน-ฮู่ง เญย หฑะเฮมียน เหธา หฒวัง เมี่ยน เญย หฑะเฮมียน หฒั่นๆ หล่ง เหฒียบ ฒัวะ เญย ล่าง ฟิม .
44024017	“ เยีย เล่ย เย​ลู​ซา​เลม ฒี่ง เหฒีย หฮญัง อ๊ะ . ฆะฮ้า แอ๋ง หฑวน มี่ง เหว่ย ต้อ เต๋ย ญ่าน เถง เหธา เยีย จวั่ง ฝีง เญย เมี่ยน , หย่า ต้อ กะน้าย มี่ง ฝ่ง ห่อ ปุน ทิน-ฮู่ง .
44024018	นิ่น บัว ปวัด เยีย เยียม หฒั่ง ทิน-ฮู่ง เญย เปย๊า เอย เล์ย สา ลิ์ว หวุย อ๊ะ . วั้ว หฒั่น ไม้ ม่าย เมี่ยน ธั้ม เหธา เยีย กั๊บ ฒุ้น เยียม , เยีย หย่า ไม้ เหธว หลุ่น .
44024019	มป่า ม่าย เต๋ย เยียม เอ​เซีย แซ้ง ต้าย เญย ยิว​ไท เมี่ยน . สี ก๊อง น้าย เต๋ย เมี่ยน ม่าย หาย หญู่ง สี่ อ๋อย โก๋ เยีย , นิ่น บัว ฒู้ง หอบ หฒุ ต้าย เม่ย น้าย โก๋ อ๊ะ .
44024020	ไม้ เฒย นอ , อี้ หฒั่น เยียม น้าย เญย เมี่ยน ปวัด เยีย เยียม กุ๊น สี่ หวุ่ย วั้ว หฒั่น ต่อง หาย หญู่ง , นิ่น บัว อ๋อย หฒุ ก๊อง อ๊ะ .
44024021	สี ก๊อง ต่อง ต้ง น้าย ดุ หญู่ง ฮนั้ง , เยีย เยียม นิ่น บัว เญย หฑะเฮมียน วั้ว หฒั่น เยีย เห่ว เจี๊ยน ก๊อง , ‘ เยีย อี้ ฮนอย เยียม น้าย หฒุ เซี้ยม ฒุ์ย เซ เหว่ย หฒุ เยีย เสียน เมี่ยน ไต่ มี่ง มป่า แอ๋ง ไฮ่ นั่ง ต้าย . ’ ”
44024022	เฟ​ลิก หฒูง ฮิ้ว ตุ๊ วั้ว ติ้ว เจ๊า หม่วน เต๋ย เญย , ฯฒฯ ฮิด เหฌี่ย น้าย เต๋ย สี่ แอ๋ง ก๊อง , “ ฒั้ว ต้ม แปง-เปย๊ย , ลี​เซี้ยด , ต้าย เถา , เยีย ฯฒฯ ตุ๋น เม่ย เญย สี่ . ”
44024023	นิ่น หย่า บั๋ว แปง-เปย๊ย โก๋ว หลง เปา​โล , ปุน นิ่น มี่งๆ ต้ายๆ เต๋ย , หย่า ไม้ ตู๋ง ล่าน นิ่น เญย หาย เต้า เมี่ยน . เซว่ย นิ่น บัว ต้าย หลิ่ว เล์ย เต๋ย นิ่น .
44024024	เจี๋ย ต้าย ธั้ม-ฮนอย เต๋ย , เฟ​ลิก เหธา นิ่น เญย เอ๊า , ดู​สิน​ลา , ต้าย . นิ่น เญย เอ๊า เซ ยิว​ไท เมี่ยน . เฟ​ลิก เห่ว เปา​โล ต้าย ฯฒฯ หมวัง นิ่น ก๊อง เสียน กี​ตู่ เย​ซู เญย เจ๊า-โหล่ว .
44024025	เปา​โล ก๊อง เถา โหฒว หอบ เญย เจ๊า , กุ๊น ตุ๊ กั้น , หย่า ก๊อง เถา อ๋อย ต้าย เญย เซี้ยม ฒุ์ย ฮนอย . เฟ​ลิก กั้ม เหฑีย ไห่ , บั๋ว เปา​โล , “ บัวะ น้าย เก๋า อ๊ะ . อี้ หฒั่น เม่ย กุ๊น มี่ง อ๊ะ . หาย หฒั่น ม่าย เฒี่ยง โห่ เยีย แอ๋ง เห่ว เม่ย ต้าย . ”
44024026	แอ๋ง ม่าย ติ่ว , เฟ​ลิก เยียม เฮญี้ยว ฮนั้ม มเหฑีย เปา​โล อ๋อย ฑุ์ย เต๋ย ญ่าน มเปย , หธีง ต้าย หฒั่นๆ เห่ว เปา​โล ต้าย เหธา นิ่น ก๊อง หว่า .
44024027	อี หฮญัง เจี๋ย ลิ์ว , ปอ​สิ​อัด เฟ​สะ​ทัด ต้าย โหฒว หฒูง ตี๊ เฟ​ลิก . เฟ​ลิก อ๋อย ยิว​ไท เมี่ยน อะเฮน้ย นิ่น ฯฒฯ ไม้ ปู๋ง เปา​โล , หธ่อ ขวน เจี๊ยน วั้ว โล่ .
44025001	เฟ​สะ​ทัด ต้าย เถา นิ่น เญย แซ้ง , โหฒว เจี๊ยน หฒูง ตุ๊ ปัว ฮนอย , นิ่น ธ้วด ซี​ซา​ลี​ยา มี่ง เย​ลู​ซา​เลม ฒี่ง .
44025002	ไซ เมี่ยน เปย๊ย เหธา ยิว​ไท เมี่ยน เญย เปย๊ย ฯฒฯ มี่ง เฟ​สะ​ทัด วั้ว โก๋ เปา​โล ,
44025003	โท้ นิ่น เถง เต๋ย นิ่น บัว , ฝูง เปา​โล มี่ง เย​ลู​ซา​เลม ฒี่ง . นิ่น บัว ฮนั้ง น้าย นอ โท้ เหว่ย หฒุ นิ่น บัว ต๊า หฒะเอ๋ย ตั๊ง เจี๊ยน ด๊าม-เจ๊า ไต๋ เปา​โล .
44025004	เฟ​สะ​ทัด เตา , “ เปา​โล ขวน เจี๊ยน เยียม ซี​ซา​ลี​ยา ฒี่ง . ไม้ หนั่ง เล่า เยีย หย่า อ๋อย หฑวน อ๊ะ .
44025005	สี ก๊อง เปา​โล โหฒว ต่อง หาย ติ่ว , อ๋อย หฒุ ปุน เต๋ย เม่ย บัว โหฒว โฮล เญย เมี่ยน กัน เจี๊ยน เยีย มี่ง โก๋ นิ่น . ”
44025006	เฟ​สะ​ทัด เยียม เย​ลู​ซา​เลม ฒี่ง ไม้ เก้า เล่า เหฮยียด ฮนอย ไฟ เหฒียบ ฮนอย หธีง ต้าย หฑวน ซี​ซา​ลี​ยา ฒี่ง . ตะเหญ่ย ฮนอย นิ่น เฒว์ย เจี๊ยน สี่ ต้อง เห่ว เมี่ยน ต้อ เปา​โล ต้าย .
44025007	เปา​โล เปียะ ต้าย , เยียม เย​ลู​ซา​เลม ฒี่ง ต้าย โก๋ นิ่น วั้ว เต๋ย เมี่ยน โซ้ว ฮวีง ก๋อม ล์อ ฒุ์ย เฮนี้ย เญย โก๋ เปา​โล มป่า ไม้ ม่าย เหยียด เหยี่ยม ม่าย ฒอง-เหฒง เฒียน .
44025008	เปา​โล ฯฒฯ ก๊อง ไจ๊ ซิน เญย หว่า . นิ่น ก๊อง , “ เยีย ไม้ โหฒว ต่อง ยิว​ไท เมี่ยน เญย หาย หญู่ง เล์ย ไฟ หฒั่ง ทิน-ฮู่ง เญย เปย๊า ไฟ โล​มา ต้ม ฒิ่ว ฮู่ง . ”
44025009	เฟ​สะ​ทัด อ๋อย ยิว​ไท เมี่ยน อะเฮน้ย นิ่น ฯฒฯ หน่าย เปา​โล , “ เม่ย หญุ่น มี่ง เย​ลู​ซา​เลม ฒี่ง ปุน เยีย ตุ๋น เม่ย เญย สี่ ไฟ ? ”
44025010	เปา​โล ก๊อง , “ อี้ หฒั่น เยีย โซ้ว เจี๊ยน โล​มา ฮู่ง เญย สี่ ต้อง , หอบ หฒุ เยียม น้าย ตุ๋น เยีย เญย สี่ . เยีย ไม้ โหฒว หาย หญู่ง ต่อง ยิว​ไท เมี่ยน , เม่ย กั้น หย่า หฒะเก้ง ฮิ้ว เญย .
44025011	สี ก๊อง เยีย โหฒว ต่อง หาย หญู่ง หฒี่ ตุ๊ ไต่ , เยีย หย่า ไม้ แหง่ง . มป่า สี ก๊อง น้าย เต๋ย ยิว​ไท เมี่ยน ต้าย โก๋ เยีย น้าย เต๋ย สี่ ไม้ เฒียน นอ , ไม้ ม่าย หาย เต้า ม่าย เล์ย เฒาะ เยีย จิว ปุน นิ่น บัว . เยีย โท้ ปุน โล​มา ต้ม ฒิ่ว ฮู่ง เซี้ยม ฒุ์ย . ”
44025012	เฟ​สะ​ทัด เหธา นิ่น เญย กุ๊น สี่ เมี่ยน ธ่าง ล่าง ลิ์ว นิ่น ฯฒฯ ก๊อง , “ เม่ย โท้ โล​มา ฮู่ง เซี้ยม ฒุ์ย , วั้ว หญู่ง เม่ย ฒู้ง อ๋อย หฒุ มี่ง โล​มา ฮู่ง วั้ว อ๊ะ . ”
44025013	ฆะฮ้า เล่า เต๋ย , อา​ฆี​พา ฮู่ง เหธา เบ​นิด มี่ง ซี​ซา​ลี​ยา ฒี่ง หวุ่ย ปวั้ง เฟ​สะ​ทัด , เหธา นิ่น หฑย่าว .
44025014	เยียม วั้ว ธั้ม-ฮนอย เต๋ย เญย , เฟ​สะ​ทัด เฒาะ เปา​โล เญย เจ๊า ก๊อง บั๋ว ฮู่ง เตี๋ย . นิ่น ก๊อง , “ ม่าย ล่าน เมี่ยน , เฟ​ลิก ธ้วด วั้ว หฒั่น เฒาะ นิ่น ขวน เจี๊ยน น้าย .
44025015	เยีย มี่ง เย​ลู​ซา​เลม วั้ว หฒั่น , ไซ เมี่ยน เปย๊ย เหธา ยิว​ไท เมี่ยน เญย เมี่ยน โก๋ ต้าย โก๋ นิ่น หย่า โท้ เยีย ตี่ง นิ่น เญย ฒุ์ย .
44025016	มป่า เยีย เตา นิ่น บัว , ฮนั้ง หน่าย โหฒว เซ ไม้ หอบ โล​มา เมี่ยน เญย เล์ย . ไม้ กุ๊น หาย เต้า ม่าย สี่ , อ๋อย หฒุ ปุน นิ่น เหธา โก๋ นิ่น วั้ว เต๋ย ต๋อย เหฒง หธีง ต้าย เฒาะ นิ่น จิว ปุน หาย เต้า .
44025017	โก๋ นิ่น วั้ว เต๋ย เมี่ยน ต้าย เถา น้าย เยีย ไม้ ไง่ . ตะเหญ่ย ฮนอย ฮนั้ง เยีย มี่ง เฒว์ย สี่ ต้อง เห่ว เมี่ยน ต้อ เปา​โล เปียะ ต้าย .
44025018	โก๋ นิ่น วั้ว เต๋ย โซ้ว เจี์ย ซิน ต้าย ก๊อง มป่า ไม้ โก๋ ฮนั้ง เยีย หล่าย นิ่น บัว อ๋อย โก๋ เญย เอ๊าะ สี่ นอ .
44025019	นิ่น บัว ขูง แฑง เถา นิ่น บัว ยิว​ไท เมี่ยน เญย เล์ย ฮนั้ง , หย่า แฑง เถา ล่าน เมี่ยน , บั๋ว เห่ว เย​ซู . นิ่น ไต่ มี่ง มป่า เปา​โล ก๊อง นิ่น หธ่อ เฒี่ยง เจี๊ยน เญย .
44025020	เยีย ไม้ ฮิ้ว ตุ๊ อ๋อย หฒุ ฮนั้ง หาย นอ เบ่น น้าย เต๋ย สี่ ฯฒฯ หน่าย เปา​โล นิ่น หญุ่น มี่ง เย​ลู​ซา​เลม ตุ๋น น้าย เต๋ย สี่ ไฟ ?
44025021	มป่า เปา​โล โท้ มี่ง ต้ม ฒิ่ว ฮู่ง วั้ว เซี้ยม , เยีย ฯฒฯ เห่ว แปง ต้อ มี่ง ขวน เจี๊ยน ฒั้ว เถา เยีย ม่าย เฒี่ยง โห่ หธีง ปุน นิ่น มี่ง โล​มา ฮู่ง วั้ว . ”
44025022	อา​ฆี​พา ก๊อง บั๋ว เฟ​สะ​ทัด , “ เยีย กั้น หย่า อ๋อย หมวัง นิ่น ก๊อง . ” เฟ​สะ​ทัด ก๊อง , “ วั้ว หญู่ง , ฌัง ฮนอย เม่ย ตุ๊ หมวัง นิ่น ก๊อง อ๊ะ . ”
44025023	ตะเหญ่ย ฮนอย อา​ฆี​พา เหธา เบ​นิด ฒอง ฑ่อย , เหธา ต้ม แปง-เปย๊ย บัว เหธา วั้ว นอม ฒี่ง โหฒว โฮล เญย , ม่าย เม่ง เต้า เญย เมี่ยน , โห่ว เจี๊ยน เปียะ ฮู่ง จา เญย ต้ม หวุ่ย ต้อง . ต้าย ฑ่อย , เฟ​สะ​ทัด เห่ว เมี่ยน ต้อ เปา​โล เปียะ ต้าย .
44025024	เฟ​สะ​ทัด ก๊อง , “ อา​ฆี​พา ฮู่ง เหธา เยียม น้าย เญย หฒวัง เมี่ยน อ้า ! เม่ย บัว ปวัด น้าย ล่าน เมี่ยน . เยียม เย​ลู​ซา​เลม เหธา เยียม น้าย เญย เหยียด หฒวัง ยิว​ไท เมี่ยน เหน่า เจี๊ยน ก๊อง นิ่น ไม้ หอบ หฒุ ม่าย แหม่ง เฒี่ยง อ๊ะ .
44025025	มป่า เยีย ฒ่า หน่าย นิ่น , ไม้ ปวัด นิ่น ต่อง หาย หญู่ง หฒี่ ตุ๊ ไต๋ นิ่น . นิ่น กั้น โท้ ปุน โล​มา ต้ม ฒิ่ว ฮู่ง ตุ๋น สี่ เยีย ฯฒฯ ตี่ง เฮญี้ยว ฝูง นิ่น มี่ง .
44025026	มป่า เยีย ล์อ ไม้ ตุ๊ หาย หญู่ง สี่ เฟี้ย ปุน โล​มา ฮู่ง . เยีย ฯฒฯ ต้อ นิ่น ต้าย น้าย , เม่ย บัว เญย หฑะเฮมียน , หย่า เหล่ง เจ๊ย เญย เยียม เม่ย , อา​ฆี​พา ฮู่ง , เญย หฑะเฮมียน , เหว่ย ฒ่า หน่าย นิ่น , เยีย หธีง ต้าย ม่าย หว่า เฟี้ย .
44025027	เหว่ย หฒุ เอย เยีย ฮนั้ม , ฝูง ฒุ์ย-เมี่ยน มี่ง หย่า ไม้ ม่าย โก๋ นิ่น เญย หว่า เซ ไม้ หอบ . ”
44026001	อา​ฆี​พา ฮู่ง ก๊อง บั๋ว เปา​โล , “ อี้ หฒั่น เยีย อี๊ ธ่ง เม่ย ก๊อง เม่ย กั้น เญย เจ๊า อ๊ะ . ” เปา​โล ฯฒฯ ซูง ปั์ว ธ้วด ก๊อง ไจ๊ ซิน เญย หว่า .
44026002	นิ่น ก๊อง , “ อา​ฆี​พา ฮู่ง อ้า ! เยีย อี้ ฮนอย ม่าย ต้ม หว่วน เฉีย ตุ๊ เยียม เม่ย เญย หฑะเฮมียน ก๊อง ยิว​ไท เมี่ยน โก๋ เยีย เญย เหยียด ฒู้ง สี่ ,
44026003	เหว่ย หฒุ เม่ย ฮิ้ว ยิว​ไท เมี่ยน เญย เล์ย-ฝีง หย่า ฮิ้ว ตุ๊ นิ่น บัว แฑง เญย เจ๊า ธั้ม เญย . ฮนั้ง หน่าย , เยีย โท้ เม่ย หล่ง หน่อย หมวัง เยีย ก๊อง โอ่ .
44026004	“ หฒวัง ยิว​ไท เมี่ยน ฮิ้ว ตุ๊ เยีย เญย เสย ฮนั้ง หาย นอ . เยียม เยีย หลุน เญย เฒี่ยง โห่ เยีย เยียม เยีย กั้น เญย ป๊วน-กั๊วะ เญย แปะ ฝีง บุด๋ง หย่า เยียม เย​ลู​ซา​เลม ฒี่ง .
44026005	นิ่น บัว ฮิ้ว ตุ๊ เยีย เล่า ไห่ อ๊ะ . สี ก๊อง นิ่น บัว หญุ่น เถง เยีย โหฒว ฒอง-เหฒง นอ , นิ่น บัว ฮิ้ว ตุ๊ เยีย โหฒว ฟา​ลิ​สี เมี่ยน , ต้ง กัน เล์ย เก้า หม่วน เจี๋ย วั้ว เจ๊า .
44026006	อี้ หฒั่น เยีย โซ้ว เจี๊ยน น้าย หฒุ เซี้ยม เซ เหว่ย เยีย ม่าย ลั่ม ฮนั้ม ทิน-ฮู่ง อ๋อย โหฒว เอย นิ่น เหธา เยีย บัว เญย อง-ถาย แล์ง เจี์ย เญย แหง่ง หว่า .
44026007	เยีย บัว เหฒียบ เหญ่ย ฝีง ยิว​ไท เมี่ยน หย่า ฟี่ ฮนั้ง เญย ม่าย น้าย หญู่ง ม่าย ลั่ม ฮนั้ม หธีง ต้าย ดอม ฒิ่น เฑี้ยว หฮมวัง หฒั่ง ทิน-ฮู่ง ฒั้ว เจี๊ยน . ฮู่ง เตี๋ย อ้า ! เซ เหว่ย น้าย หญู่ง ม่าย ลั่ม ฮนั้ม ยิว​ไท เมี่ยน หธีง ต้าย โก๋ เยีย .
44026008	เม่ย บัว ยิว​ไท เมี่ยน เหว่ย หาย ติ่ว ไม้ ไฮ่ เสียน เมี่ยน ไต่ มี่ง มป่า ทิน-ฮู่ง ไฮ่ ปุน นั่ง ต้าย ?
44026009	“ ฒิ่น ด่าง เยีย หย่า ฮนั้ม เยีย อ๋อย หฒุ หล่ง เหฑ่ง หฒะเอ๋ย โหฒว โตะ นา​ซา​เล้ด มู้ง วั้ว เต้า เย​ซู เญย บั๋ว .
44026010	เยีย หย่า เยียม เย​ลู​ซา​เลม ฒี่ง ฮนั้ง หน่าย โหฒว . ไซ เมี่ยน เปย๊ย ปุน เยีย ม่าย หลี่ง เฒาะ เสียน เย​ซู เญย เมี่ยน ธั้ม เญย ต้าย หววน เจี๊ยน โล่ . นิ่น บัว หฒุ ตี่ง ไต๋ วั้ว หฒั่น เยีย หย่า อะเฮน้ย เญย .
44026011	เยีย มี่ง นอมๆ หวุ่ย ต้อง ห่อย นิ่น บัว ธั้ม-หฑุ่น อ๊ะ . อ๋อย อ๊าบ นิ่น บัว ก๊อง คี เย​ซู . เยีย เฉีย เจี์ย ไห่ นิ่น บัว , ฒู้ง มี่ง เถา เหญี่ย กั๊วะ เญย ฒี่ง โหฒว โตะ นิ่น บัว .
44026012	“ ม่าย หฑุ่น เยีย ตุ๊ ไซ เมี่ยน เปย๊ย เญย หัด ม์า เหธา หลี่ง มี่ง ดา​มัด​กัด ฒี่ง .
44026013	ฮู่ง เตี๋ย อ้า ! เยีย กัน เจ๊า มี่ง เกา , ลู่ง อ๋าน อ๊ะ . เยีย ปวัด เยียม กู้ หงว่าย ลู่ง ม่าย ฌัง , เก้า ฌัง เจี๋ย บะฮนอย , หฒิว ก๋อม เยีย เหธา กัน เจี๊ยน เยีย วั้ว เต๋ย เมี่ยน .
44026014	เยีย บัว เหยียด ฒู้ง คีง เหฌี่ย เดา หมี่ อ๊ะ . เยีย หย่า ไฮ์ ม่าย เฉีย ก๊อง เป๋น ฮิบ​ลู หว่า บั๋ว เยีย , ‘ เซา​โล อ้า ! เซา​โล ! เม่ย เหว่ย หาย ติ่ว โหฒว โตะ เยีย ? เม่ย ฮนั้ง ง่ง ดิ๊ หฒุ่น ง่ง ปย๊า ห่อย กั้น หฒุ มุน . ’
44026015	“ เยีย ฯฒฯ หน่าย ก๋า , ‘ เฒี้ยว อ้า ! เม่ย ต้ง หาย เต้า ? ’ “ เฒี้ยว เตา , ‘ เยีย เซ เย​ซู , ต้ง เม่ย โหฒว โตะ วั้ว เต้า .
44026016	อี้ หฒั่น เจี์ย ซิน โซ้ว เจี๊ยน ม่าะ ! เยีย หิ่น ปุน เม่ย ปวัด เหว่ย พ้าย เม่ย โหฒว เยีย เญย โปว . เยีย อ๋อย เม่ย กัน เยีย โหฒว ฒอง-เหฒง ก๊อง อี้ ฮนอย เม่ย ปวัด เยีย น้าย เต๋ย สี่ แอ๋ง เหธา ฆะฮ้า เยีย อ๋อย ปุน เม่ย ปวัด เญย สี่ .
44026017	เยีย อ๋อย เหฌียว เม่ย ธ้วด ยิว​ไท เมี่ยน เญย ปั์ว-เดี๊ย แอ๋ง เหธา เยีย พ้าย เม่ย มี่ง วั้ว เต๋ย จั๋น เญย ปั์ว-เดี๊ย .
44026018	เยีย พ้าย เม่ย มี่ง ปุน นิ่น บัว ไฮ่ หมั่ง ตุ๊ ปวัด , ปุน เยียม หฮมวัง เญย เมี่ยน ไฮ่ ธ้วด ต้าย เยียม ฌัง , หย่า เยียม ซา​ตาน เญย ปั์ว-เดี๊ย ธ้วด ต้าย ล์อ ทิน-ฮู่ง . นิ่น บัว ฯฒฯ ตุ๊ ฒุ์ย กวั่ง ลิ์ว , หย่า ตุ๊ เหธา เหว่ย เสียน เยีย เป๋น ธีง-เหฑ่ง เมี่ยน วั้ว เต๋ย , ม่าย นิ่น บัว เญย ป่วน . ’
44026019	“ อา​ฆี​พา ฮู่ง อ้า ! เยีย ไม้ แหง่ง เหยียด เต๋ย เยียม ลู่ง หิ่น ย่าง เญย สี่ .
44026020	เยีย ฯฒฯ เยียม ดา​มัด​กัด ฒี่ง ฒุ่น โต์ ด่าง , ฆะฮ้า มี่ง เย​ลู​ซา​เลม ฒี่ง , แอ๋ง มี่ง ก๋อม อิ​สะ​ลา​เอน เต่ย-ปูง , แอ๋ง ธ้วด มี่ง จั๋น เญย ต๋อง ฒุ่น โต์ ปุน หฒวัง เมี่ยน ฮิ้ว ตุ๊ นิ่น บัว อ๋อย หฒุ ก๊อย เฮญี้ยว กวั่ง ฒุ์ย หฑวน ต้าย ล์อ ทิน-ฮู่ง หย่า โหฒว สี่ ปุน ธีง นิ่น บัว หฒะเก้ง ก๊อย เฮญี้ยว กวั่ง ฒุ์ย หมี่ อ๊ะ .
44026021	เหว่ย น้าย , เยียม หฒั่ง ทิน-ฮู่ง เญย เปย๊า , ยิว​ไท เมี่ยน เฒาะ เยีย , อ๋อย ไต๋ เยีย .
44026022	มป่า ม่าย ทิน-ฮู่ง เถง เยีย เถา อี้ ฮนอย , เยีย ฯฒฯ โซ้ว เจี๊ยน น้าย หฒวัง เมี่ยน เญย หฑะเฮมียน โหฒว ฒอง-เหฒง ปุน โหฒว โฮล โหฒว ไฝ เญย หมวัง . เยีย ก๊อง เญย เซ ฟี่ ฮนั้ง โต่ว หว่า เมี่ยน เหธา โม​เซ ก๊อง อ๋อย ธ้วด ต้าย เญย สี่ ฮนั้ง .
44026023	นิ่น บัว ก๊อง กี​ตู่ อ๋อย หฒุ เสี่ยว โค้ว , หย่า ก๊อง นิ่น โหฒว ไต่ มี่ง แอ๋ง นั่ง ต้าย เญย ต้าว เต้า , นิ่น ฯฒฯ หฒิว ฌัง ปุน ยิว​ไท เมี่ยน เหธา หม่าน ฝีง จั๋น . ”
44026024	เปา​โล ฮนั้ง น้าย นอ ก๊อง ไจ๊ ซิน เญย หว่า , เฟ​สะ​ทัด ฯฒฯ เห่ว เฉีย โฮล เญย ก๊อง , “ เปา​โล อ้า ! เม่ย ไม้ ฑัง บอ ล่อ . โตะ ตุ๊ โซว ฮลัง ไห่ , ปุน เม่ย ไม้ ฑัง อ๊ะ . ”
44026025	เปา​โล เตา , “ เฟ​สะ​ทัด ต้ม เฒี้ยว อ้า ! เยีย ไม้ เฒ์ย ไม้ ฑัง เหลาะ . เยีย ก๊อง เญย เซ ไม้ เฒ์ย ไม้ ฑัง เญย หว่า . เซ หฒะเก้ง เฒียน เญย , ธีง-โธ้ เญย .
44026026	ฮู่ง เตี๋ย ฮิ้ว เหฑ่ง น้าย เต๋ย หญู่งๆ สี่ , เยีย ฯฒฯ ปู๋ง หล่าง เญย ก๊อง เหฑ่ง ปุน เม่ย หมวัง . เยีย เสียน ไม้ ม่าย เหยียด หญู่ง เม่ย ไม้ ฮิ้ว , เหว่ย หฒุ ไม้ เฒ์ย ปี๋ง เจี๊ยน โหฒว เญย สี่ .
44026027	อา​ฆี​พา ฮู่ง อ้า ! เม่ย เสียน ทิน-ฮู่ง เญย หฒวัง โต่ว หว่า เมี่ยน เญย หว่า ไฟ ? เยีย ฮิ้ว ตุ๊ เม่ย เสียน เญย . ”
44026028	อา​ฆี​พา ฮู่ง บั๋ว เปา​โล , “ เฒี่ยง โห่ ด่ง น้าย นั้ง เม่ย ฮนั้ม ต้าย เม่ย ไฮ่ ปุน เยีย อ๋อย เป๋น กี​ตู่ เมี่ยน ไฟ ? ”
44026029	เปา​โล เตา , “ ไม้ กุ๊น เฒี่ยง โห่ ด๊าว ไฟ นั้ง , เยีย โท้ ทิน-ฮู่ง ปุน เม่ย เหธา เยียม น้าย เญย หฒวัง เมี่ยน เหยียด ฒู้ง เป๋น เหฑ่ง ฮนั้ง เยีย นอ , ธ้วด ลิ์ว ไม้ ม่าย เฮลียะ-หลิ่ม โด้ ฮนั้ง . ”
44026030	ก๊อง ลิ์ว , อา​ฆี​พา ฮู่ง เหธา หฒูง เหธา เบ​นิด เหธา เยียม วั้ว เญย หฒวัง เมี่ยน เจี์ย ซิน
44026031	ธ้วด มี่ง . ล่าน เหธา ล่าน ก๊อง , “ ไม้ ปวัด น้าย ล่าน เมี่ยน ต่อง หาย หญู่ง หฒี่ ตุ๊ ไต๋ ไฟ หววน โล่ . ”
44026032	อา​ฆี​พา หย่า ก๊อง บั๋ว เฟ​สะ​ทัด , “ สี ก๊อง น้าย ล่าน เมี่ยน ไม้ แก้ง โท้ ปุน โล​มา ฮู่ง ตุ๋น สี่ , ปู๋ง ตุ๊ เญย . ”
44027001	โล​มา เจียน ตี่ง เฮญี้ยว ปุน เยีย บัว เปียะ ฑั้ง มี่ง อิ​ตา​ลี เต่ย-ปูง . นิ่น บัว ฯฒฯ เฒาะ เปา​โล เหธา เต๋ย ฒุ์ย-เมี่ยน จิว ปุน เต้า ออ​กัด​ตัด ฮู่ง วั้ว กวั้น แปง เญย แปง-เปย๊ย , ต้ง กุ๊น เหยียด แป๊ะ เต้า แปง เญย แปง-เปย๊ย , บั๋ว เห่ว ยู​เลี้ยด .
44027002	เยีย บัว ฯฒฯ เปียะ โผว อัด​ลา​มิด​ทิ​ยุม มู้ง เญย ฑั้ง . น้าย โผว ฑั้ง อ๋อย กัน ค้อย-เฮลน , เอ​เซีย แซ้ง เญย ฑั้ง-โป่ว เจี๋ย . ฑั้ง ฯฒฯ มี่ง อ๊ะ . ม่าย เต้า มา​ซี​โด​เนีย เต่ย-ปูง , เท​สะ​โล​นิ​กา ฒี่ง เญย เมี่ยน , บั๋ว เห่ว อา​ลิด​ทา​คัด , หย่า เหธา เจี๊ยน เยีย บัว มี่ง .
44027003	ตะเหญ่ย ฮนอย เยีย บัว เถา ไซ​ดอน มู้ง , ยู​เลี้ยด แปง-เปย๊ย ค้อ-เลี่ยน เปา​โล , ปุน นิ่น มี่ง ล์อ นิ่น เญย ก๋อ-โย์ว เหว่ย ปุน นิ่น เญย ก๋อ-โย์ว หลิ่ว เล์ย เต๋ย นิ่น .
44027004	แอ๋ง เยียม หน่าย แฑง ฑั้ง มี่ง , หฑยาว เหยียด อ๋า ไม้ สุน , เยีย บัว ฯฒฯ เจี๋ย หฑยาว ไม้ ป่วน โฮล วั้ว ปูง ไซ​ปัด ค้อย-โฑว ,
44027005	แอ๋ง เจี๋ย ค้อย , เจี๋ย หฒุ ซี​ลี​เซีย เหธา ปัม​ฟี​เลีย มี่ง เถา ลี​เซีย เต่ย-ปูง , มิ​ลา มู้ง .
44027006	เยียม วั้ว แปง-เปย๊ย แอ๋ง ล์อ ตุ๊ โผว ฑั้ง เยียม อา​เล้ก​ซาน​เด​เลีย ฒี่ง ต้าย , อ๋อย มี่ง อิ​ตา​ลี เต่ย-ปูง . นิ่น ฯฒฯ ต้อ เยีย บัว เปียะ วั้ว โผว ฑั้ง .
44027007	น้าย เต๋ย เหฒีย ฮนอย , ฑั้ง มี่ง ตุ๊ ต่น ไห่ . อะ ตุ๊ มี่ง ไห่ , เล่า เญย หธีง ต้าย เถา คา​นี​ดัด มู้ง . หลาย หฑยาว ไม้ สุน , ไม้ ไฮ่ แปง หฒะ มี่ง . เยีย บัว ฯฒฯ แป้ง ป์าย สัน​โม​เน แอ๋ง เจี๋ย หฑยาว ไม้ ป่วน โฮล วั้ว ปูง เค​ลี้ด ค้อย-โฑว .
44027008	ฑั้ง เก้ง ! อะ ตุ๊ มี่ง ไห่ , มป่า เยีย บัว นิด เจี๊ยน ค้อย-โฑว หมั่นๆ มี่ง ฯฒฯ เถา นอม ต๋อง บั๋ว เห่ว , “ ฑั้ง-โป่ว เหฑว่ย , ” เล่ย ลา​เซีย มู้ง ไม้ หนั่ง โก .
44027009	มี่ง เกา , กวั่ง เฒี่ยง โห่ ธั้ม ไห่ อ๊ะ . ฒู้ง เจี๋ย ลิ์ว เฒย ไม้ หญั่น หาย หญู่ง เญย ฒิบ อ๊ะ . สี ก๊อง กัน ฑั้ง มี่ง นอ , ไฮ่ ปวั้ง หฒุ สี่ มเปย . เปา​โล ฯฒฯ ขวิน หฒวัง เมี่ยน . นิ่น ก๊อง ,
44027010	“ หฒวัง ก๋อ-โย์ว อ้า ! เยีย ปวัด บัว ธ้วด น้าย หฑุ่น เจ๊า หฒะเก้ง อ๋อย ปวั้ง สี่ อ๊ะ . ไม้ ตาน ฑั้ง เหธา หัว ไฮ่ ล่าย หฒิด ฮนั้ง . เลี่ยม บัว เญย แหม่ง ฒู้ง อ๋อย หฒุ กวั่ง มเปย . ”
44027011	มป่า แปง-เปย๊ย เสียน ฑั้ง-เจียน เหธา ฑั้ง-เฒี้ยว เญย หว่า , ไม้ เสียน เปา​โล เญย หว่า .
44027012	เหว่ย หฒุ วั้ว นอม ฑั้ง-โป่ว ไม้ หนั่ง เป๋น เจี๋ย ตง-เกน ฮนอย , เยียม ฑั้ง อ๋อย มี่ง เญย เมี่ยน หย่า เก้า ธั้ม , นิ่น บัว ฯฒฯ ตี่ง เฮญี้ยว ไฮ่ ก๊าน ตุ๊ ฮี่ง นอ , อ๋อย มี่ง ฟี​นิก วั้ว นอม ฑั้ง-โป่ว ฒั้ว ตง-เกน ฮนอย เจี๋ย . ฟี​นิก เซ เยียม วั้ว เค​ลี้ด ค้อย-โฑว เญย เหยียด นอม ฑั้ง-โป่ว , ฮวิน มี่ง ไฟ ปูง เหธา ป๊ะ ปูง บุด๋ง หย่า ฮวิน มี่ง ไฟ ปูง เหธา น่าม ปูง บุด๋ง .
44027013	เยียม เกา วั้ว นอม ต๋อง , หฑยาว เยียม น่าม ปูง ป่วน ต้าย เสี่ยน เญย , หฒวัง เมี่ยน ฯฒฯ หล่าย มี่ง ตุ๊ เญย . ฑั้ง-โน่ว ฯฒฯ เซียว หฒุ่ย ฑั้ง เญย กะน้าย ฝาว ต้าย ฯฒฯ แฑง นิด เจี๊ยน เค​ลี้ด ค้อย-โฑว มี่ง .
44027014	มี่ง ไม้ เล่า ปวั้ง กอง ต้ม หฑยาว-เจี๊ยะ , ( ต้ง เมี่ยน เห่ว ป๊ะ ปูง เหธา ตง ปูง บุด๋ง เญย หฑยาว , ) ป่วน ยั่ง ค้อย-โฑว วั้ว ปูง ต้าย .
44027015	หฑยาว ฯฒฯ ต้าย เนี้ยว ฑั้ง , ฑั้ง ป์อง ไม้ ฮี่ง หฑยาว . เยีย บัว ฯฒฯ ปู๋ง ฑั้ง เซว่ย หฑยาว ป่วน มี่ง .
44027016	หฑยาว ป่วน เจี๊ยน มี่ง เกา , นิด หฒุ นอม ค้อย-โฑว ตอน , บั๋ว เห่ว คาว​ดา , ค้อย-โฑว ฯฒฯ ท้อง เจี๊ยน เต๋ย หฑยาว . เยีย บัว ฯฒฯ เฒาะ ฑั้ง-ตอน โป้ว ฝาว ปั่ง ต้ม ฑั้ง โด้ เจี๊ยน , โหฒว ตุ๊ โค้ว ไห่ .
44027017	โด้ ลิ์ว ฑั้ง-ตอน , นิ่น บัว แอ๋ง โด้ ต้ม ฑั้ง , เฒาะ ฮลาง หธุน เหฌี่ย กะเดี๊ย แปง ฝาว ต้าย โด้ เจี๊ยน . กั้ม เหฑีย ฑั้ง ไฮ่ เหฑี่ยง หฒุ เซ​ทิด วั้ว นอม ต๋อง เญย ซา-เฒียว ดุย , นิ่น บัว ฯฒฯ ปู๋ง เดีย-บวั้ง เหฌี่ย เซว่ย หฑยาว ป่วน มี่ง .
44027018	หฑยาว-เจี๊ยะ หธ่อ เนี้ยว เจี๊ยน ฑั้ง . ตะเหญ่ย ฮนอย นิ่น บัว ฯฒฯ เฒาะ หัว กวั่ง วั้ว ค้อย ,
44027019	แอ๋ง ตะฟาม ฮนอย นิ่น บัว แอ๋ง เฒาะ เต๋ย ฑั้ง เญย หวัวะ กิ่น แกว๋ง กวั่ง ค้อย อ๊ะ .
44027020	ตุ๊ เหฒีย ฮนอย เยีย บัว ไม้ ปวัด บะฮนอย , ไม้ ปวัด เหฮลย ธ้วด . ต้ม หฑยาว หธ่อ ป่วน เจี๊ยน เสย เญย . เยีย บัว ม่าย ลั่ม ฮนั้ม เหฌียว ตุ๊ แหม่ง ธ้วด เญย เจ๊า ป่า หมี่ อ๊ะ .
44027021	ตุ๊ เหฒีย ฮนอย หฒวัง เมี่ยน ไม้ หญั่น หาย หญู่ง . เปา​โล ฯฒฯ โซ้ว เจี๊ยน นิ่น บัว บุด๋ง ก๊อง , “ หฒวัง ก๋อ-โย์ว อ่า , สี ก๊อง เม่ย บัว หมวัง เยีย เญย หว่า , ไม้ ธ้วด เค​ลี้ด วั้ว นอม ค้อย-โฑว นอ , บัว ไม้ หฒุ ปวั้ง น้าย เต๋ย สี่ ห่อย บัว กวั่ง กะน้าย ธั้ม .
44027022	ฮนั้ง หาย หย่า ป่า , กุ๊น ปู๋ง ตี่ง เฮญี้ยว , เม่ย บัว ไม้ ม่าย เหยียด เต้า ไฮ่ หฒุ กวั่ง แหม่ง . ขูง กวั่ง น้าย โผว ฑั้ง ฮนั้ง ,
44027023	เหว่ย หฒุ ต้ง เยีย เป๋น นิ่น เญย หย่า ปัวะ หฒั่ง เญย ทิน-ฮู่ง , ม่าย เต้า นิ่น เญย ฟิน-เมี่ยน อะหฮมวัง ต้าย โซ้ว เจี๊ยน เยีย เญย กะเฮลน .
44027024	นิ่น ก๊อง , ‘ เปา​โล อ้า ! เม่ย ไม้ ตู๋ง กั้ม เหฑีย . เม่ย ฮนั้ง หาย อ๋อย หฒุ มี่ง โซ้ว เจี๊ยน โล​มา ต้ม ฒิ่ว ฮู่ง เญย หฑะเฮมียน . ทิน-ฮู่ง อ๋อย เหว่ย เม่ย ปุน เหยียด ฒู้ง จวั่ง ฑั้ง เญย เมี่ยน ตุ๊ แหม่ง ธ้วด . ’
44027025	หฒวัง ก๋อ-โย์ว อ้า ! กุ๊น ปู๋ง เฮญี้ยว ม่าะ ! เยีย เสียน ทิน-ฮู่ง . นิ่น ฮนั้ง หาย นอ ก๊อง หฒะเก้ง อ๋อย ฮนั้ง วั้ว นอ โหฒว .
44027026	มป่า บัว เญย ฑั้ง ฒู้ง อ๋อย หฒุ พิว มี่ง โต๋ บัว กวั่ง เหยียด นอม ค้อย-โฑว . ”
44027027	เถา เหฒียบ เฝย ฮนอย วั้ว ม์วน เยีย บัว เญย ฑั้ง หฒุ หฑยาว ป่วน เบี้ยว มี่ง เบี้ยว ต้าย เญย เยียม วั้ว เม​ดิ​เต​เล​เนียน ค้อย . ด๊าม ม์วน เญย ต๋อง , ฑั้ง-โน่ว ไฮ์ ฮนั้ง นิด เบี๋ยน ฟัด เต๋ย อ๊ะ นอ .
44027028	นิ่น บัว ฯฒฯ หล่ง ติ้ว ฮลาง โด้ เจี๊ยน กะน้าย เฮนี้ย เญย ปู๋ง เหฌี่ย เดาะ หมั่ง ก๋า ด่ง หาย โด , ปวัด ม่าย หญี่ เหฒียบ ฒั่ม โด . เหยียด หฒั่น เจี๋ย นิ่น บัว แอ๋ง เดาะ หฑุ่น ปวัด เหฒียบ ฮม์ ฒั่ม โด .
44027029	นิ่น บัว กั้ม เหฑีย ฑั้ง ไฮ่ เหฑี่ยง หฒุ หละเปย๊ย , ฑั้ง-โน่ว ฯฒฯ ปู๋ง เปยย นอม หฒุ่ย ฑั้ง เญย กะน้าย เยียม วั้ว ฑั้ง-เตว๊ย . หฒุ่ย เจี๊ยน , หมั่ง ไม้ ตุ๊ ลู่ง ก๊าน ฌัง อ๊ะ .
44027030	ฑั้ง-โน่ว ฮนั้ม อ๋อย เปย๋า , ฯฒฯ เฒาะ ฑั้ง-ตอน ปู๋ง เหฌี่ย ค้อย โหฒว ฮนั้ง อ๋อย ปู๋ง ฑั้ง-มฆ้อง เญย กะน้าย-หฒุ่ย เหฌี่ย นอ .
44027031	มป่า เปา​โล ก๊อง บั๋ว แปง-เปย๊ย เหธา แปง , “ สี ก๊อง ฑั้ง-โน่ว ไม้ เยียม น้าย ฑั้ง นอ , เม่ย บัว ไม้ ไฮ่ ตุ๊ เหฌียว . ”
44027032	แปง ฯฒฯ ฮงะ ตั๋ง โด้ ฑั้ง-ตอน เญย ฮลาง ปู๋ง กวั่ง หมี่ อ๊ะ .
44027033	ลู่ง อ๊า ลั่ม เต๋ย ฌัง อ๊ะ , เปา​โล ขวิน หฒวัง เมี่ยน หญั่น เต๋ย กะน้าย . นิ่น ก๊อง , “ ตุ๊ เหฒียบ เฝย ฮนอย อ๊ะ , เม่ย บัว เฑ่า ไม้ หญั่น หาย หญู่ง .
44027034	ฮนั้ง น้าย เยีย ขวิน เม่ย บัว อ๋อย หฒุ หญั่น เต๋ย กะน้าย หธีง ต้าย ไฮ่ ตุ๊ แหม่ง ธ้วด . เม่ย บัว เก๊าะ-เมี่ยน เญย บะเปยย เลี่ยม เหยียด ติ้ว ไม้ หฒุ เหมียด . ”
44027035	ก๊อง เซ้ด , เปา​โล ฯฒฯ เฒาะ ฌั้ว ต้าย ตอง เจี๊ยน หฒวัง เมี่ยน แล์ง ฒี่ง ทิน-ฮู่ง ฯฒฯ แมะ ต้าย หญั่น .
44027036	หฒวัง เมี่ยน ฯฒฯ ไฮ์ เฮญี้ยว หลง เต๋ย , เหยียด ฒู้ง ฯฒฯ หญั่น อ๊ะ .
44027037	เยีย บัว เยียม ฑั้ง เญย เมี่ยน เหยียด ฒู้ง ม่าย หญี่ แป๊ะ เธี้ยด เหฒียบ หลัวะ ล่าน .
44027038	เต้าๆ หญั่น เป๊ว ฯฒฯ เปี้ยน เบย้า กวั่ง วั้ว ค้อย , อ๋อย ปุน ฑั้ง เฮง เต๋ย .
44027039	ลู่ง ฌัง ต้าย , ไม้ ม่าย หาย เต้า เฒียะ ตุ๊ วั้ว นอม ต๋อง , มป่า นิ่น บัว ปวัด ม่าย นอม ววม-เก๊าะ ม่าย ซา-เฒียว ย่วน เญย , คู่ ธ้วด เญย , ฯฒฯ ตี่ง อ๋อย ต้อ ฑั้ง ธ้วด วั้ว นอม ต๋อง .
44027040	นิ่น บัว ฯฒฯ ฮงะ ตั๋ง หฒุ่ย ฑั้ง เญย กะน้าย กวั่ง , แอ๋ง ไจ๊ ฆอย ฑั้ง-เบียด เญย ฮลาง . นิ่น บัว แอ๋ง ธอง เจี๊ยน ฑั้ง-มฆ้อง เญย เดีย-บวั้ง ปุน หฑยาว ป่วน หูง เจี๊ยน มี่ง ธ้วด วั้ว เบี๋ยน .
44027041	มป่า มี่ง เกา , ฑั้ง ปวั้ง หฒุ ววม - กั๊บ , ฑั้ง-มฆ้อง เหฑี่ยง หฒุ ซา-เฒียว ดุย เก๊าะ เจี๊ยน , ไม้ ไฮ่ มี่ง . ฑั้ง-เตว๊ย ฯฒฯ หฒุ ววม เนี้ยว ฮู้ หมี่ อ๊ะ .
44027042	แปง ฮนั้ม อ๋อย ไต๋ กวั่ง ฒุ์ย-เมี่ยน , เหฑีย นิ่น บัว ไฮ่ เฒี่ยว ววม เปย๋า มเปย .
44027043	มป่า แปง-เปย๊ย อ๋อย เลี่ยว เปา​โล ฯฒฯ ไม้ ปุน นิ่น บัว ไต๋ เหยียด เต้า . นิ่น เห่ว หาย เต้า ไฮ่ เฒี่ยว ววม กุ๊น ถิว เหฌี่ย ววม เฒี่ยว ธ้วด วั้ว เบี๋ยน อ๊ะ .
44027044	หาย เต้า ไม้ ไฮ่ เฒี่ยว ววม อ๋อย หฒุ ชัม เดี๋ยง-เป๊น ไฟ เยียม ฑั้ง ไฮ่ เบี้ยว เญย กะน้าย เฒี่ยว ธ้วด เบี๋ยน . ฮนั้ง น้าย เหยียด ฒู้ง ฯฒฯ ธ้วด เบี๋ยน , ไม้ หฒุ กวั่ง แหม่ง .
44028001	หฒวัง เมี่ยน เหยียด ฒู้ง ตุ๊ แหม่ง ธ้วด เหฑ่ง , ฝาว เบี๋ยน มี่ง , เยีย บัว หธีง ต้าย ฮิ้ว ตุ๊ น้าย นอม ค้อย-โฑว เญย บั๋ว เห่ว มอน​ตา .
44028002	เยียม วั้ว เญย ป๊วน-เต่ย เมี่ยน ฒิบ เยีย บัว หลง ไห่ . ตุ้ย บยู่ง , จวั๊ง ไห่ , นิ่น บัว ฯฒฯ ปั๊ว โต์ว ปุน เยีย บัว หฑาว .
44028003	เปา​โล มี่ง ล์อ ตุ๊ เหยียด ป๊า ฒ่าง ต้าย ปั๊ว โต์ว . อัน วั้ว โต์ว-เหฑ่า โต์ว จ้าม หฒุ จอม , ม่าย ติ้ว นาง-โตะ เยียม วั้ว ฒ่าง ธ้วด ต้าย เญาะ เจี๊ยน ปั์ว , ไม้ ปู๋ง กวั่ง .
44028004	ป๊วน-เต่ย เมี่ยน ปวัด นาง หงาด เจี๊ยน เปา​โล เญย ปั์ว ซ่ายๆ วั้ว , นิ่น บัว ฯฒฯ ก๊อง , “ น้าย ล่าน เมี่ยน เก้ง ! ไต๋ เจี๋ย เมี่ยน อ๊ะ . เยียม ค้อย เหฌียว ธ้วด แหม่ง ต้าย มป่า ลู่ง เดา ไม้ โป่ว เซ่ง นิ่น . ”
44028005	มป่า เปา​โล เฝง ดุ๊ด นาง เปียะ โต์ว-เหฑ่า . นิ่น หย่า ไม้ เป๋น หาย หญู่ง .
44028006	เยียม วั้ว เญย เมี่ยน หล่าย นิ่น ไฮ่ อ๋ม ไฟ คีง วั้ว เดา ไต่ มป่า หมั่ง เล่า ตั้ง เญย ไม้ ปวัด ฝู่ง . นิ่น บัว ฯฒฯ ก๊อย หว่า ก๊อง , “ น้าย ล่าน เมี่ยน เก้ง ! โหฒว เต้า เฒี่ยน อ๊ะ . ”
44028007	เล่ย วั้ว นอม ต๋อง ไม้ หนั่ง โก ม่าย วั้ว นอม ค้อย-โฑว เญย ต้าว เมี่ยน , บั๋ว เห่ว ปุบ​ลิ​อัด , เญย เด่ย . นิ่น ฒิบ เยีย บัว มี่ง เยียม เปย๊า ปัว ฮนอย หย่า จวัง ตุ๊ หลง ไห่ .
44028008	ปุบ​ลิ​อัด เญย เตีย ปุ๊ด แป่ง ซิน จอม , กะเซีย หย่า เฝีย โค้ว เญย , เปว๋ย เจี๊ยน โหธว . เปา​โล เปียะ มี่ง หมั่ง , เถง นิ่น เต๋า เก๋า ลิ์ว , ต้อ ปั์ว มาน นิ่น เญย ซิน , แป่ง ฯฒฯ หลง หมี่ อ๊ะ .
44028009	ฮนั้ง น้าย นอ โหฒว ลิ์ว , เยียม ค้อย-โฑว เญย ปุ๊ด-แป่ง เมี่ยน เหยียด ฒู้ง ต้าย ล์อ เปา​โล , เต้าๆ ฯฒฯ หฒ่อ หลง เหฑ่ง .
44028010	นิ่น บัว หย่า ท่าย เยีย บัว , ปุน ธั้ม-หญู่ง กะน้าย โหฒว ฒี่ง เหญ่ย . เยีย บัว อ๋อย เปียะ ฑั้ง ธ้วด วั้ว หฒั่น , เยีย บัว เฉียม หฒุ เญย กะน้าย นิ่น บัว หย่า ฝูง ต้าย อัน เจี๊ยน ฑั้ง .
44028011	เยีย บัว เยียม มอน​ตา ค้อย-โฑว ปัว หฮลา เหญียะ แอ๋ง เปียะ ฑั้ง มี่ง อ๊ะ . วั้ว โผว ฑั้ง เซ เยียม อา​เล้ก​ซาน​เด​เลีย ฒี่ง ต้าย หย่า เยียม น้าย นอม ค้อย-โฑว เจี๋ย ตง-เกน ฮนอย . ฑั้ง-มฆ้อง ติว เจี๊ยน อี เต้า เฒี่ยน เญย ฝัง เป๋น ซูง-กู้งว์า-ตอน , โหฒว จั๋ง-โห่ .
44028012	เปียะ ฑั้ง มี่ง เถา ไซ​ลา​คิว ฮิด ปัว ฮนอย วั้ว .
44028013	เยียม หน่าย แอ๋ง มี่ง เถา เล​ยี​อูม มู้ง . ตะเหญ่ย ฮนอย ม่าย หฑยาว เยียม น่าม ปูง แหมง ต้าย , ฆะฮ้า เหยียด ฮนอย ฯฒฯ เถา ปู​ที​โอ​ลี มู้ง .
44028014	เถา วั้ว เยีย บัว ปวั้ง หฒุ เต๋ย เสียน เย​ซู เญย เมี่ยน . นิ่น บัว โท้ เยีย บัว เยียม เหยียด นอม เล์ย-ป๋าย วั้ว . ฮนั้ง หน่าย เยีย บัว ฯฒฯ มี่ง เถา โล​มา ฒี่ง .
44028015	เยียม วั้ว เญย ก๋อ-โย์ว ไฮ์ เฝียน ก๊อง เยีย บัว ต้าย , นิ่น บัว ฯฒฯ ธ้วด มี่ง เถา อับ​ปี​อัด เฮย เหธา ปัว นอม แคะ-เปย๊า วั้ว เต๋ย อี นอม ล์าง ฒิบ เยีย บัว . เปา​โล เยี้ยด ปวัด น้าย เต๋ย เมี่ยน ฯฒฯ แล์ง ฒี่ง ทิน-ฮู่ง หย่า ไฮ์ เฮญี้ยว หลง ไห่ อ๊ะ .
44028016	เยีย บัว เถา โล​มา ฒี่ง , ฮู่ง จา เซว่ย เปา​โล เยียม นิ่น กั้น เญย ต๋อง , มป่า ม่าย เต้า แปง โก๋ว เจี๊ยน .
44028017	ฆะฮ้า ปัว ฮนอย , เปา​โล โท้ ยิว​ไท เมี่ยน เญย เมี่ยน โก๋ ต้าย . ต้าย ฑ่อย , เปา​โล ก๊อง บั๋ว นิ่น บัว , “ หฒวัง ก๋อ-โย์ว อ่า , เยีย ไม้ โหฒว หาย หญู่ง ต่อง บัว เญย เมี่ยน หย่า ไม้ โหฒว ต่อง บัว เญย อง-ถาย เญย เล์ย , มป่า เยีย เยียม เย​ลู​ซา​เลม ฒี่ง หฒุ เฒาะ โหฒว ฒุ์ย-เมี่ยน หย่า หฒุ จิว ปุน โล​มา เจียน .
44028018	นิ่น บัว เซี้ยม ลิ์ว หย่า ไม้ ปวัด เยีย ต่อง หาย หญู่ง หฒี่ ตุ๊ ไต๋ ฯฒฯ อ๋อย ปู๋ง เยีย .
44028019	มป่า ยิว​ไท เมี่ยน แฑง เจี๊ยน , เยีย ฯฒฯ ไม้ ไฮ่ ฝู่ง โหฒว . เยีย อ๋อย หฒุ โท้ ปุน โล​มา ฮู่ง ตุ๋น เยีย เญย สี่ . มป่า ไม้ เฒ์ย เยีย ม่าย หาย หญู่ง สี่ โก๋ เหธา เยีย จวั่ง ฝีง เญย เมี่ยน .
44028020	เหว่ย น้าย เยีย เห่ว เม่ย บัว ต้าย ต๋อย เฮมียน ก๊อง . อิ​สะ​ลา​เอน เมี่ยน ม่าย ลั่ม ฮนั้ม เหว่ย หฒุ นิ่น บัว ฒั้ว เจี๊ยน ม่าย เต้า ต้าย . เซ เหว่ย นิ่น บัว ฒั้ว วั้ว เต้า เยีย หธีง หฒุ น้าย เฮลียะ-หลิ่ม โด้ . ”
44028021	หมวัง เญย เมี่ยน เตา , “ เยีย บัว ไม้ ตุ๊ ฒิบ ยู​เดีย แซ้ง เญย เฝียน ก๊อง เถา เม่ย เญย สี่ , หย่า ไม้ ม่าย หาย เต้า ก๋อ-โย์ว เยียม วั้ว ต้าย ก๊อง เม่ย โหฒว ต่อง หาย หญู่ง .
44028022	มป่า เยีย บัว อ๋อย หมวัง เม่ย กั้น ฮนั้ม ธ้วด เญย เจ๊า , เหว่ย หฒุ เม่ย เสียน วั้ว หญู่ง เล์ย ไม้ กุ๊น มี่ง เถา หาย เยีย บัว หย่า ไฮ์ เมี่ยน ต้าน . ”
44028023	ฮนั้ง หน่าย ก๊อง ลิ์ว , นิ่น บัว ฯฒฯ ตุ๋น ฮนอย . เถา นิ่น บัว ตุ๋น เหฒียง วั้ว ฮนอย ม่าย เมี่ยน เก้า ธั้ม กั๊บ ฒุ้น ต้าย เยียม เปา​โล ฮิด เญย ต๋อง . เปา​โล เฒี่ยง ฮนอย ฒุ่น โต์ เถา หฮมวัง , หล่ง โม​เซ เญย เล์ย-หลัด เหธา ทิน-ฮู่ง เญย หฒวัง โต่ว หว่า เมี่ยน เญย โซว ก๊อง เม่ง ทิน-ฮู่ง โหฒว เฒี้ยว กุ๊น เมี่ยน เญย โต์ หย่า ขวิน นิ่น บัว เสียน เย​ซู .
44028024	เปา​โล ก๊อง น้าย เต๋ย หว่า ม่าย เต๋ย ฯฒฯ เสียน , ม่าย เต๋ย ไม้ เสียน .
44028025	นิ่น บัว ฯฒฯ ฟิ้ว-หธง เจี๊ยน ธ้วด . ไม้ แก้ง ธ้วด วั้ว หฒั่น เปา​โล แอ๋ง ทิบ หว่า . นิ่น ก๊อง , “ สีง ลี่ง หล่ง โต่ว หว่า เมี่ยน , อิ​สะ​ยา , เหธา บัว เญย อง-ถาย ก๊อง ตุ๊ หอบ ไห่ .
44028026	อิ​สะ​ยา ก๊อง , ‘ เม่ย อ๋อย หฒุ มี่ง บั๋ว น้าย เต๋ย แปะ ฝีง , ไม้ กุ๊น ด่ง หาย หมวัง , เม่ย บัว หย่า ไม้ เปียะ เฮญี้ยว , ด่ง หาย หมั่ง , หย่า ไม้ ปวัด .
44028027	เหว่ย หฒุ น้าย เต๋ย เมี่ยน เญย เฮญี้ยว ฑด . นิ่น บัว ฒด เจี๊ยน มน่อม ค้วด , หย่า ฌิบ เจี๊ยน มฒีง . ไม้ เฒย แอ๊ะ , นิ่น บัว เญย มฒีง ไฮ่ หมั่ง ตุ๊ ปวัด , มน่อม ไฮ่ หมวัง ตุ๊ ไฮ์ . เฮญี้ยว หย่า ไฮ่ เม่ง แปะ . ฮนั้ง หน่าย นิ่น บัว ฯฒฯ ฮวิน หฑวน ต้าย ล์อ เยีย , เยีย หย่า อ๋อย หฒ่อ หลง นิ่น บัว . ’ ”
44028028	เปา​โล แอ๋ง ก๊อง , “ ฮนั้ง น้าย เม่ย บัว อ๋อย หฒุ ฮิ้ว อ๊ะ . ทิน-ฮู่ง เญย เหฌียว เอน อี้ หฒั่น ฒุ่น เถา ฝีงๆ จั๋น , จั๋น หย่า อ๋อย หมวัง . ”
44028029	เปา​โล ก๊อง ลิ์ว น้าย เต๋ย หว่า , ยิว​ไท เมี่ยน ฯฒฯ แฑง เจี๊ยน จ๋า ธ้วด .
44028030	เปา​โล เยียม นิ่น กั้น โก๊ว ต้าย เญย เปย๊า ปวั๊ง อี หฮญัง . หาย เต้า ต้าย ล์อ นิ่น , นิ่น อะเฮน้ย ฒิบ .
44028031	นิ่น ปู๋ง หล่าง เญย ฒุ่น ทิน-ฮู่ง โหฒว เฒี้ยว กุ๊น เมี่ยน เญย โต์ , หย่า เฒาะ เฒี้ยว เย​ซู กี​ตู่ เญย เจ๊า-โหล่ว หฌาว นิ่น บัว , หย่า ไม้ ม่าย หาย เต้า ล่าน เจี๊ยน อ๊ะ .
45001001	เยีย , เปา​โล , โหฒว เย​ซู กี​ตู่ เญย โปว . ทิน-ฮู่ง กิ๊น เยีย ต้าย โหฒว กง-โฒ่ หย่า พ้าย เยีย ฒุ่น นิ่น เญย คู้ เฝียน .
45001002	น้าย คู้ เฝียน ฒิ่น ด่าง ทิน-ฮู่ง แล์ง ลิ์ว อ๊ะ , หย่า หล่ง นิ่น เญย หฒวัง โต่ว หว่า เมี่ยน เฟี้ย เจี๊ยน วั้ว กีง-โซว .
45001003	คู้ เฝียน ก๊อง นิ่น เญย ตอน , บัว เญย เฒี้ยว เย​ซู กี​ตู่ , ธ้วด เสย ต้าย เป๋น เต้า ป้าม เมี่ยน , โหฒว ดา​วิด เญย เฒ้ย-ฟุน .
45001004	ธีง-เหฑ่ง เญย สีง ลี่ง หย่า ปุน ธีง นิ่น โหฒว ทิน-ฮู่ง เญย ตอน , เหว่ย หฒุ นิ่น ไต่ มี่ง , ทิน-ฮู่ง หล่ง ต้ม ชะ ปุน นิ่น แอ๋ง นั่ง ต้าย .
45001005	ทิน-ฮู่ง หล่ง นิ่น เหธย เอน ปุน เยีย บัว โหฒว กง-โฒ่ , เหว่ย นิ่น เญย เม่ง ต้อ หม่าน ฝีง เมี่ยน เสียน หย่า หมวัง นิ่น เญย หว่า .
45001006	เลี่ยม เม่ย บัว โล​มา ฒี่ง เญย เมี่ยน , ทิน-ฮู่ง หย่า เห่ว ต้าย เป๋น เย​ซู กี​ตู่ เญย เมี่ยน หมี่ อ๊ะ .
45001007	เยีย ฯฒฯ เฟี้ย เฝียน ปุน เม่ย บัว เยียม โล​มา ฒี่ง เญย หฒวัง เมี่ยน , ต้ง ทิน-ฮู่ง ฮนั้ม หย่า เห่ว ต้าย เป๋น นิ่น กั้น เญย เมี่ยน วั้ว เต๋ย . โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
45001008	ตะเยี้ยด , เย​ซู กี​ตู่ ปุน เยีย เหว่ย เม่ย บัว หฒวัง เมี่ยน แล์ง ฒี่ง เยีย เญย ทิน-ฮู่ง , เหว่ย หฒุ ลู่ง เดี๊ย เมี่ยน ไฮ์ ก๊อง เม่ย บัว เสียน ตุ๊ หลง .
45001009	ทิน-ฮู่ง , ต้ง เยีย ปวั๊ง เฮญี้ยว เถง โหฒว กง ฒุ่น นิ่น เญย ตอน เญย คู้ เฝียน วั้ว เต้า , ไฮ่ เถง เยีย โหฒว ฒอง-เหฒง . นิ่น ฮิ้ว ตุ๊ เยีย หาย หฒั่น เต๋า เก๋า เยีย ที่ เถา เม่ย บัว .
45001010	เยีย อ๋อย มี่ง เม่ย บัว หน่าย เล่า ไห่ อ๊ะ , มป่า มี่ง ไม้ เฒี่ยง . เยีย โท้ ทิน-ฮู่ง , สี ก๊อง เอย นิ่น เญย หฒะเอ๋ย , คอย เจ๊า ปุน เยีย อี้ หฒั่น ม่าย ฉัง ตุ๊ มี่ง เม่ย บัว หน่าย .
45001011	เยีย หฒะเก้ง ! อ๋อย ปวัด ไห่ เม่ย บัว , เหว่ย ปุน เม่ย บัว ตุ๊ สีง ลี่ง เญย ฒี่ง เหญ่ย ฯฒฯ เถง เม่ย บัว เสียน เก้า เฮ้น .
45001012	เยีย ก๊อง เญย เซ , เม่ย บัว ตุ๊ ปวัด เยีย เญย เสียน ฟิม , เยีย หย่า ตุ๊ ปวัด เม่ย บัว เญย เสียน ฟิม , ล่าน ฯฒฯ ไฮ่ เถง ล่าน เสียน เก้า เฮ้น .
45001013	หฒวัง ก๋อ-โย์ว อ่า , เยีย อ๋อย เม่ย บัว ฮิ้ว ตุ๊ เยีย เจี์ย เหฒีย หฑุ่น เฮญี้ยว อ๋อย มี่ง เม่ย บัว หน่าย มป่า ม่าย สี่ ฒ้อ เจี๊ยน , มี่ง ไม้ เฒี่ยง . เยีย อ๋อย มี่ง เม่ย บัว หน่าย , เยียม เม่ย บัว บุด๋ง ต้อ เมี่ยน เสียน เฒี้ยว ฮนั้ง เยีย เยียม ธั้ม-ฝีง จั๋น บุด๋ง ต้อ นอ .
45001014	ไม้ กุ๊น หาย หญู่ง เมี่ยน , เยียม มู้ง ไฟ เยียม หล่ม เญย , โตะ เจี๋ย โซว ไฟ ไม้ โตะ เจี๋ย โซว เญย , เยีย ด่ง หาย ฒู้ง เฉียม หฒุ เถง .
45001015	เหว่ย น้าย เยีย หฒะเก้ง อ๋อย ฒุ่น คู้ เฝียน ปุน เม่ย บัว โล​มา ฒี่ง เญย เมี่ยน .
45001016	เยีย ฒู้ง ไม้ ไญ้ คู้ เฝียน เหว่ย หฒุ น้าย คู้ เฝียน เซ ทิน-ฮู่ง เญย ต้ม ชะ ไฮ่ เหฌียว เหยียด ฒู้ง เสียน เญย เมี่ยน , เหฌียว ยิว​ไท เมี่ยน ด่าง , ฆะฮ้า หธีง เถา ฝีงๆ จั๋น .
45001017	น้าย คู้ เฝียน ปิ๋ว เม่ง ทิน-ฮู่ง ฮนั้ง หาย นอ ปุน เมี่ยน เหธา นิ่น หอบ เฮญี้ยว , เซ เยียม กอน อ๋อย หฒุ เสียน หย่า เสียน เถา เซ้ด เมว์ย . ฮนั้ง กีง-โซว เฟี้ย เจี๊ยน ก๊อง นอ , “ หาย เต้า เสียน เขา ทิน-ฮู่ง ฯฒฯ เหธา ทิน-ฮู่ง หอบ เฮญี้ยว ,
45001018	ทิน-ฮู่ง เยียม วั้ว ทิน-ต้อง ปิ๋ว เม่ง นิ่น โน์ว ไห่ เมี่ยน หมั่ง เผีย นิ่น , หย่า โน์ว ไห่ เมี่ยน โหฒว เญย เหยียด ฒู้ง หว่าย สี่ . นิ่น บัว โหฒว เญย หว่าย สี่ มวั่ง เจี๊ยน เฒียน เล์ย , ไม้ ปุน เมี่ยน ฮิ้ว .
45001019	ทิน-ฮู่ง ฯฒฯ ตี่ง นิ่น บัว เญย ฒุ์ย , เหว่ย หฒุ นิ่น บัว ไฮ่ ฮิ้ว ตุ๊ ทิน-ฮู่ง . เซ ทิน-ฮู่ง กั้น ปิ๋ว เม่ง ปุน นิ่น บัว ฮิ้ว .
45001020	เยียม เหฒย ลู่ง เหฒย เดา ต้าย วั้ว หฒั่น , ทิน-ฮู่ง เหยียด ลิ์ว เยียม เญย ต้ม ชะ เหธา นิ่น เญย เฟียม-ฝีง , ไม้ กุ๊น มฒีง หมั่ง ไม้ ปวัด มป่า ทิน-ฮู่ง ปุน เมี่ยน เม่งๆ ฮิ้ว ตุ๊ เญย . ปวัด ทิน-ฮู่ง เหฒย ต้าย เญย กะน้าย ฯฒฯ ปุน นิ่น บัว ฮิ้ว ตุ๊ ทิน-ฮู่ง อ๊ะ . นิ่น บัว ฯฒฯ ไม้ ม่าย ต๋อง ไจ๊ ซิน .
45001021	นิ่น บัว ฮิ้ว ตุ๊ ทิน-ฮู่ง มป่า ไม้ ท่าย นิ่น โหฒว ทิน-ฮู่ง หย่า ไม้ แล์ง ฒี่ง นิ่น . นิ่น บัว ฮนั้ม เญย เจ๊า ฯฒฯ ไม้ ลั่ม หล่ง อ๊ะ . เฮญี้ยว หฮงง หย่า หฮมวัง หมี่ อ๊ะ .
45001022	นิ่น บัว เธง กั้น ธง-เม่ง มป่า นิ่น บัว หฮงง ไห่ .
45001023	นิ่น บัว หอบ หฒุ หฒั่ง เหยียด ลิ์ว เฒี่ยง , ฌัง-หล่าง เญย ทิน-ฮู่ง . ต๋าว หฑวน นิ่น บัว หฒั่ง หมิ่ว-ฝัง , ต้ง ไฮ่ ไต่ เญย เมี่ยน เญย ฝัง เฒ้ย เหธา เหนาะ เหธา แซง-คู้ เหธา ญอง เดา เญย กะน้าย เญย ฝัง .
45001024	เหว่ย น้าย , ทิน-ฮู่ง เซว่ย นิ่น บัว เอย กั้น เญย เฮญี้ยว หั่น โหฒว ไล่ ฮลบ เญย สี่ , หล่ง นิ่น บัว เญย ซิน , ล่าน เหธา ล่าน โหฒว ไญ้ ไห่ เญย สี่ .
45001025	นิ่น บัว ต้อ ทิน-ฮู่ง เญย เฒียน เล์ย ก๊อย เป๋น จ๊า เล์ย ต้าย หล่ง . นิ่น บัว ปัวะ หฒั่ง เหฒย ต้าย เญย กะน้าย ตี๊ เหฒย หม่าน หมวด วั้ว เต้า , ต้ง เมี่ยน เหยียด ลิ์ว อ๋อย หฒุ เธง วั้ว เต้า . อา​เมน .
45001026	หลาย เมี่ยน ฮนั้ง น้าย นอ โหฒว , ทิน-ฮู่ง เซว่ย นิ่น บัว เอย กั้น เญย เฮญี้ยว หั่น โหฒว ไญ้ ไห่ เญย สี่ . มเซียะ ตอน หอบ หฒุ หล่ง มจั่ง ตอน , ต๋าว หฑวน มเซียะ หล่ง มเซียะ .
45001027	มจั่ง ตอน หย่า ฟี่ ฮนั้ง เญย กวั่ง มเซียะ ตอน ไม้ หล่ง . มจั่ง ตอน หั่น อ๋อย หล่ง มจั่ง ฮนั้ง โต์ว เหฒียะ เจี๊ยน เฮญี้ยว นอ จอม , ล่าน เหธา ล่าน โหฒว ไญ้ ไห่ เญย สี่ . นิ่น บัว โหฒว เญย หว่าย สี่ ฯฒฯ วิ่น ปุน นิ่น บัว กั้น อ๊ะ .
45001028	หลาย เมี่ยน เฮญี้ยว แหง่ง , ไม้ อ๋อย ฮิ้ว ทิน-ฮู่ง , ทิน-ฮู่ง หธีง ต้าย ไม้ กุ๊น นิ่น บัว . เซว่ย นิ่น บัว กัน นิ่น บัว กั้น หว่าย ไห่ เญย เฮญี้ยว โหฒว ไม้ หอบ หฒุ โหฒว เญย สี่ .
45001029	นิ่น บัว ขูง โหฒว หญู่งๆ หว่าย ไห่ , เอ๊าะ ไห่ เญย สี่ , เม้า กะน้าย , ล่าน เหธา ล่าน โหฒว ไม้ เป๋น เญย เจ๊า . นิ่น บัว เหมว่ย เจี๊ยะ , ไต๋ เมี่ยน , แฑง จ๋า , ดั๊ว เมี่ยน , ฮนั้ม อ๋อย ห่อย เมี่ยน , ก๊อง หว่า-ฮู้ ,
45001030	เพียน ปุ๋ย ต้าน เมี่ยน , ฑอง ทิน-ฮู่ง , ก๊อง โตะ เมี่ยน , โหฒว เหมา , เธง-โฮล , ต๊า หฒะเอ๋ย โหฒว หว่าย สี่ , ไม้ หมวัง เตี๋ย หม่า .
45001031	นิ่น บัว หฮงง , ไม้ เอย แล์ง เญย หว่า โหฒว , ไม้ ฮนั้ม เมี่ยน หย่า ไม้ ค้อ-เลี่ยน เมี่ยน .
45001032	นิ่น บัว ฮิ้ว ตุ๊ ทิน-ฮู่ง เญย เล์ย ก๊อง โหฒว น้าย หญู่ง สี่ เญย เมี่ยน อ๋อย หฒุ ไต่ . ไม้ ตาน นิ่น บัว กั้น โหฒว ฮนั้ง , เมี่ยน โหฒว , นิ่น บัว หย่า อะเฮน้ย เญย .
45002001	เมี่ยน มั์ว อ่า , ฮนั้ง หน่าย , ไม้ กุ๊น เม่ย ต้ง หาย เต้า , เม่ย ตี่ง โหฒว น้าย หญู่ง สี่ เญย เมี่ยน เญย ฒุ์ย , เม่ย ไม้ ลั่ม ไจ๊ ซิน อ๊ะ . เม่ย ฮนั้ง หาย นอ ตี่ง เมี่ยน เญย ฒุ์ย , เม่ย ฯฒฯ ตี่ง กั้น เญย ฒุ์ย , เหว่ย หฒุ เม่ย โหฒว เญย เหธา นิ่น บัว โหฒว เญย เซ ฟี่ ฮนั้ง เญย .
45002002	บัว ฮิ้ว ตุ๊ ทิน-ฮู่ง ตี่ง โหฒว วั้ว หญู่ง สี่ เญย เมี่ยน ม่าย ฒุ์ย เซ หอบ เญย .
45002003	เมี่ยน มั์ว อ่า , เม่ย ตี่ง เมี่ยน เญย ฒุ์ย มป่า เม่ย หย่า ฮนั้ง นิ่น บัว นอ โหฒว ต่อง . เม่ย ฮนั้ม เม่ย ไฮ่ เปย๋า ตุ๊ ดุ๊ด , ไม้ หฒุ ทิน-ฮู่ง ตี่ง เม่ย เญย ฒุ์ย ไฟ ?
45002004	ทิน-ฮู่ง เญย เอน จ๋าย ไห่ , นิ่น หย่า เฮญี้ยว ด๊าว , ม่าย หน่อย , มป่า เม่ย หมั่ง เผีย ไฟ ? เม่ย ไม้ ฮิ้ว ตุ๊ เซ ทิน-ฮู่ง เญย เอน อ๋อย ต้อ เม่ย ก๊อย เฮญี้ยว ไฟ ?
45002005	มป่า เม่ย เญย เฮญี้ยว แหง่ง , ไม้ คั้ง ก๊อย . ฒั้ว เถา ทิน-ฮู่ง ปิ๋ว เม่ง นิ่น โน์ว เมี่ยน เญย ฒุ์ย , ต้ง นิ่น แป้ง ฟิม เญย เซี้ยม ฒุ์ย วั้ว ฮนอย , เม่ย ฯฒฯ หฒุ ตี่ง เก้า เฮนี้ย .
45002006	เหว่ย หฒุ ทิน-ฮู่ง อ๋อย หฒิว โม์ว ล่าน เมี่ยน โหฒว เญย สี่ วิ่น ปุน นิ่น บัว .
45002007	ม่าย เต๋ย เมี่ยน หฒั่นๆ หล่ง เฮญี้ยว โหฒว คู้ สี่ , ล์อ เยียม ทิน-ฮู่ง ต้าย เญย ฌัง-หล่าง , อ๋อย นิ่น ท่าย หย่า ปุน ไม้ ไฮ่ หฒิด เญย แหม่ง . ต้ง น้าย หญู่ง เมี่ยน ทิน-ฮู่ง อ๋อย เหธย เหยียด ลิ์ว เญย แหม่ง ปุน นิ่น บัว .
45002008	มป่า ขูง โต้ว กั้น ตุ๊ หลง , แหง่ง เฒียน เล์ย , โหฒว หว่าย สี่ วั้ว เต๋ย , ทิน-ฮู่ง ฯฒฯ เฉีย เจี์ย , โน์ว ไห่ นิ่น บัว .
45002009	เต้าๆ โหฒว เอ๊าะ เญย ป้าม เมี่ยน ฒู้ง อ๋อย หฒุ ปวั้ง โค้ว เญย หน่าน ฒี่ง . ยิว​ไท เมี่ยน หฒุ ด่าง , จั๋น หฒุ ฆะฮ้า .
45002010	มป่า ต้ง โหฒว หลง เญย เมี่ยน , ทิน-ฮู่ง อ๋อย ปุน ฌัง-หล่าง , อ๋อย ท่าย , หย่า อ๋อย ปุน แป้ง ออน นิ่น บัว . ปุน ยิว​ไท เมี่ยน ด่าง , ฆะฮ้า ปุน จั๋น ,
45002011	เหว่ย หฒุ ทิน-ฮู่ง ไม้ หมั่ง หาย เต้า เญย เฮมียน .
45002012	จั๋น ไม้ ม่าย โม​เซ เญย เล์ย-หลัด . นิ่น บัว ป์าม ฒุ์ย นิ่น บัว หฒุ เหมียด มป่า ไม้ เฒ์ย เล์ย-หลัด ตี่ง . ยิว​ไท เมี่ยน ม่าย โม​เซ เญย เล์ย-หลัด . นิ่น บัว ป์าม ฒุ์ย , ฯฒฯ หฒิว เล์ย-หลัด หฒุ ตี่ง ฒุ์ย .
45002013	ไม้ เฒ์ย เมี่ยน ไฮ์ ลิ์ว เล์ย-หลัด ฯฒฯ ไฮ่ ตุ๊ เหธา ทิน-ฮู่ง หอบ เฮญี้ยว . ขูง ต้ง เอย เจี๊ยน เล์ย-หลัด โหฒว วั้ว เต๋ย ฮนั้ง ตุ๊ เหธา นิ่น หอบ เฮญี้ยว .
45002014	จั๋น ไม้ ม่าย โม​เซ เญย เล์ย-หลัด . มป่า สี ก๊อง นิ่น บัว เอย กั้น เญย เฮญี้ยว ฮนั้ม ธ้วด ต้าย โหฒว หอบ เล์ย-หลัด , ไม้ กุ๊น นิ่น บัว ไม้ ม่าย เล์ย-หลัด , นิ่น บัว กั้น เซ โหฒว นิ่น บัว กั้น เญย เล์ย-หลัด .
45002015	นิ่น บัว โหฒว เญย สี่ ปุน ธีง เล์ย-หลัด เฟี้ย เจี๊ยน นิ่น บัว เญย เฮญี้ยว อ๊ะ . นิ่น บัว เญย เฮญี้ยว ปุน นิ่น บัว ฮิ้ว ตุ๊ นิ่น บัว โหฒว หอบ ไฟ ไม้ หอบ . ม่าย เฒี่ยง โห่ เฮญี้ยว โก๋ นิ่น บัว , ม่าย เฒี่ยง โห่ ปุน นิ่น บัว ฮิ้ว ตุ๊ โหฒว ตุ๊ หอบ .
45002016	หฒิว เยีย ฒุ่น เญย คู้ เฝียน , เถา เซี้ยม เญย ฮนอย , ทิน-ฮู่ง อ๋อย หล่ง กี​ตู่ เย​ซู ฮนั้ง น้าย นอ เซี้ยม เมี่ยน เกม เจี๊ยน เญย สี่ .
45002017	เม่ย กั้น นี ? เม่ย ก๊อง เม่ย โหฒว ยิว​ไท เมี่ยน หย่า เขา เล์ย-หลัด . เม่ย ปู๋ง หว่า-เหมา ก๊อง กั้น เก้า ฮิ้ว ตุ๊ ทิน-ฮู่ง ,
45002018	หย่า ฮิ้ว ตุ๊ ทิน-ฮู่ง อ๋อย เม่ย ฮนั้ง หาย นอ โหฒว . เม่ย หย่า ก๊อง เม่ย โหะ เจี๋ย เล์ย-หลัด หธีง ต้าย ฮิ้ว ตุ๊ โหฒว หาย หญู่ง เก้า หอบ เจี๋ย .
45002019	เม่ย หย่า เสียน เม่ย ไฮ่ เคน มฒีง แม่ง เญย เมี่ยน , หย่า โหฒว ฌัง ปุน เยียม หฮมวัง เญย เมี่ยน ปวัด ,
45002020	เม่ย ไฮ่ หฌาว หฮงง เญย เมี่ยน , หย่า โหฒว ฟิน-แซง หฌาว ฝุเจว๊ย , เหว่ย หฒุ เม่ย ม่าย โม​เซ เญย เล์ย-หลัด . เยียม เล์ย-หลัด ม่าย ว่วน ฒาง เหธา เฒียน เล์ย .
45002021	ฮนั้ง หน่าย , เม่ย หฌาว เมี่ยน , โหฒว หาย หญู่ง ไม้ หฌาว เม่ย กั้น ? เม่ย ฒุ่น บั๋ว เมี่ยน , “ ไม้ ตู๋ง โหฒว หฒะ . ” ต๋าว หฑวน เม่ย กั้น โหฒว หฒะ ไฟ ?
45002022	เม่ย ก๊อง , “ ไม้ ตู๋ง เหฮยียน เอ๊า เหฮยียน โหฆ . ” เม่ย กั้น เหฮยียน เญย ไฟ ? เม่ย ฑอง หมิ่ว-ฝัง มป่า เม่ย หนิ่ม หมิ่ว-เปย๊า เญย กะน้าย ไฟ ?
45002023	เม่ย ปู๋ง หว่า-เหมา ก๊อง เม่ย ม่าย ทิน-ฮู่ง เญย เล์ย-หลัด , มป่า เม่ย ป์าม เล์ย-หลัด คี ทิน-ฮู่ง ไฟ ?
45002024	กีง-โซว เฟี้ย เจี๊ยน ก๊อง , “ หลาย เม่ย บัว ยิว​ไท เมี่ยน , จั๋น หธีง ต้าย คี ทิน-ฮู่ง . ”
45002025	สี ก๊อง เม่ย เอย เจี๊ยน เล์ย-หลัด โหฒว , เม่ย เจี๋ย ก๊าด เญย เล์ย ฯฒฯ ม่าย ลั่ม หล่ง เญย . มป่า เม่ย ป์าม เล์ย-หลัด นอ , เม่ย เจี๋ย ลิ์ว ก๊าด เญย เล์ย หย่า ไม้ ลั่ม หล่ง .
45002026	สี ก๊อง จั๋น ไม้ แก้ง เจี๋ย ก๊าด เญย เล์ย มป่า เอย เจี๊ยน เล์ย-หลัด โหฒว นอ , ทิน-ฮู่ง อ๋อย ฝุน นิ่น เซ ฮนั้ง เจี๋ย ก๊าด เญย เล์ย ไม้ เฒ์ย ?
45002027	ไม้ เจี๋ย ก๊าด เญย เล์ย มป่า เอย เจี๊ยน เล์ย-หลัด โหฒว เญย เมี่ยน ฯฒฯ ตี่ง เม่ย บัว เญย ฒุ์ย , ต้ง ม่าย เล์ย-หลัด เฟี้ย เจี๊ยน , หย่า เจี๋ย ก๊าด เญย เล์ย , มป่า หธ่อ ป์าม เล์ย-หลัด เญย เมี่ยน .
45002028	เฒียนๆ ยิว​ไท เมี่ยน เซ ไม้ เฒ์ย ขูง เอย เป้ย หฒั่ง ฝุน . เฒียน เจี๋ย ก๊าด เญย เล์ย หย่า ไม้ เฒ์ย ขูง เอย ซิน ก๊าด ฮนั้ง .
45002029	เฒียนๆ ยิว​ไท เมี่ยน เซ ต้ง เยียม เฮญี้ยว กะญั์ว โหฒว เญย . นิ่น เญย เฮญี้ยว เจี๋ย ก๊าด เญย เล์ย . น้าย เซ สีง ลี่ง โหฒว เญย กง , ไม้ เฒ์ย เล์ย-หลัด โหฒว . น้าย หญู่ง เมี่ยน , ป้าม เมี่ยน ไม้ เธง , มป่า ทิน-ฮู่ง เธง .
45003001	วั้ว หญู่ง , ยิว​ไท เมี่ยน ม่าย หาย หญู่ง เก้า หลง ? เจี๋ย ก๊าด เญย เล์ย ม่าย หาย หญู่ง ม่าย ลั่ม หล่ง เญย ไฟ ?
45003002	ม่าย เญย เหลาะ . เหว่ย หญู่งๆ ม่าย ลั่ม หล่ง เญย . ตะเยี้ยด , ทิน-ฮู่ง เฒาะ นิ่น กั้น เญย หว่า จิว ปุน ยิว​ไท เมี่ยน โก๋ว .
45003003	สี ก๊อง ม่าย เต๋ย ไม้ เหฒียบ ฒัวะ ฮนั้ง หาย นอ ? วั้ว หญู่ง นิ่น บัว โหฒว ปุน ทิน-ฮู่ง เหฒียบ ฒัวะ เญย เจ๊า ไม้ ลั่ม หล่ง ไฟ ?
45003004	ไม้ เฒ์ย ! ไม้ กุ๊น ลู่ง เดี๊ย เมี่ยน เต้าๆ ก๊อง-แปะ , ทิน-ฮู่ง ขูง ไฮ่ ก๊อง เฒียน ฮนั้ง . ฮนั้ง กีง-โซว เฟี้ย เจี๊ยน ก๊อง , “ เม่ย ก๊อง เญย หว่า ปุน ธีง เม่ย หอบ . เม่ย หฒุ เซี้ยม เญย เฒี่ยง โห่ เม่ย หย่า ตุ๊ ฮี่ง . ”
45003005	อี้ หฒั่น เยีย อ๋อย ก๊อง น้าย เต๋ย หว่า เซ ฮนั้ง ป้าม เมี่ยน ฮนั้ม ธ้วด ต้าย ก๊อง นอ . เหฑีย ม่าย เมี่ยน ก๊อง , “ สี ก๊อง บัว โหฒว เญย หว่าย สี่ ปุน ธีง ทิน-ฮู่ง โหฒว ตุ๊ หอบ , วั้ว หญู่ง บัว อ๋อย หฒุ ฮนั้ง หาย นอ ก๊อง ? ทิน-ฮู่ง โน์ว บัว เซ นิ่น ไม้ แป้ง ฟิม ไฟ ? ”
45003006	ฒู้ง ไม้ เฒ์ย ! สี ก๊อง ทิน-ฮู่ง ไม้ แป้ง ฟิม , นิ่น ฮนั้ง หาย นอ ไฮ่ เซี้ยม ลู่ง เดี๊ย เมี่ยน ?
45003007	เหฑีย ม่าย เมี่ยน ไฮ่ ก๊อง , “ สี ก๊อง เยีย โหฒว ไม้ หฒีง เก้า ไฮ่ ปุน ธีง ทิน-ฮู่ง โหฒว ตุ๊ หฒีง , ฯฒฯ ปุน เมี่ยน เก้า ตุ๊ ปวัด ทิน-ฮู่ง เญย ฌัง-หล่าง . ฮนั้ง หน่าย , ทิน-ฮู่ง เหว่ย หาย ติ่ว หธ่อ ตี่ง เยีย โหฒว ฒุ์ย-เมี่ยน ? ”
45003008	เหว่ย หาย ติ่ว ไม้ ก๊อง , “ อ๋อย หฒุ โหฒว หว่าย สี่ หธีง ต้าย ไฮ่ ธ้วด คู้ สี่ ? ” ม่าย เต๋ย ก๊อง หว่า-ฮู้ บั๋ว เมี่ยน เยีย บัว ฮนั้ง น้าย นอ ก๊อง . นิ่น บัว หฒุ ตี่ง ฒุ์ย เซ หอบ ไห่ อ๊ะ .
45003009	วั้ว หญู่ง , บัว ยิว​ไท เมี่ยน เก้า หลง จั๋น ไฟ ? ไม้ เฒ์ย . ฒู้ง ก๊อง เจี๋ย เญย , ยิว​ไท เมี่ยน เหธา จั๋น , เหยียด ฒู้ง หฒุ ฒุ์ย เญย ชะ กุ๊น เจี๊ยน .
45003010	ฮนั้ง กีง-โซว เฟี้ย เจี๊ยน ก๊อง , “ ไม้ ม่าย หาย เต้า เหธา ทิน-ฮู่ง หอบ เฮญี้ยว , เหยียด เต้า หย่า ไม้ ม่าย .
45003011	ไม้ ม่าย หาย เต้า เม่ง แปะ , หย่า ไม้ ม่าย หาย เต้า อ๋อย ล์อ ทิน-ฮู่ง .
45003012	เต้าๆ ฮวิน ฆาง เล่ย ทิน-ฮู่ง . เหยียด ฒู้ง ฯฒฯ หว่าย เหฑ่ง หมี่ อ๊ะ . ไม้ ม่าย หาย เต้า โหฒว หลง , เหยียด เต้า หย่า ไม้ ม่าย . ”
45003013	“ นิ่น บัว เญย จาง-โฮ่ ฮนั้ง เว้ด ทง เญย จั๋น-ไต่ โฒ้ว นอ . นิ่น บัว หล่ง เบียด ก๊อง หว่า ดั๊ว เมี่ยน . ” “ ฑุ่ย เหมย หย่า ก๊อง หว่า-โตะ ฮนั้ง นาง-โตะ เญย เดีย นอ . ”
45003014	“ ม่าย อิม ไห่ , เหฒียว เมี่ยน เญย หว่า ปวั๊ง เหฑ่ง ฑุ่ย . ”
45003015	“ นิ่น บัว ฮู่ง เห่ โหฒว โตะ ไต๋ เมี่ยน เซี้ยบ ,
45003016	มี่ง เถา หาย หย่า ขูง โหฒว หว่าย ปุน เมี่ยน โค้ว ฮนั้ง .
45003017	แป้ง ออน เญย เจ๊า นิ่น บัว ไม้ ฮิ้ว . ”
45003018	“ นิ่น บัว หย่า ไม้ ฮิ้ว ตุ๊ กั้ม เหฑีย ทิน-ฮู่ง . ”
45003019	บัว ฮิ้ว ตุ๊ เล์ย-หลัด เฟี้ย ต้าย ก๊อง เญย เหยียด ฒู้ง เซ ก๊อง ปุน เยียม เล์ย-หลัด กะเดี๊ย เญย เมี่ยน . ฮนั้ง น้าย ปุน โม์ว ล่าน เมี่ยน ไม้ ม่าย หว่า ก๊อง , หย่า ปุน ลู่ง เดี๊ย เมี่ยน หฒุ ทิน-ฮู่ง เซี้ยม ฒุ์ย .
45003020	เหว่ย หฒุ เอย ทิน-ฮู่ง หมั่ง , ไม้ ม่าย เหยียด เต้า เมี่ยน เหว่ย เอย เจี๊ยน เล์ย-หลัด โหฒว ไฮ่ ตุ๊ เหธา ทิน-ฮู่ง หอบ เฮญี้ยว . เล์ย-หลัด ขูง ปุน เมี่ยน ฮิ้ว ตุ๊ กั้น ม่าย ฒุ์ย ฮนั้ง .
45003021	อี้ หฒั่น ทิน-ฮู่ง ปุน เมี่ยน ฮิ้ว ตุ๊ ฮนั้ง หาย นอ ไฮ่ ตุ๊ เหธา นิ่น หอบ เฮญี้ยว ต้าย . เซ ไม้ เฒ์ย เขา เล์ย-หลัด . มป่า เล์ย-หลัด เหธา โต่ว หว่า เมี่ยน เญย โซว โหฒว ฒอง-เหฒง ก๊อง น้าย ไม้ เขา เล์ย-หลัด เญย หฒะเอ๋ย .
45003022	เหว่ย หฒุ เมี่ยน เสียน เขา เย​ซู กี​ตู่ , ทิน-ฮู่ง หธีง ปุน เต้าๆ เสียน นิ่น วั้ว เต๋ย ตุ๊ เหธา นิ่น หอบ เฮญี้ยว . หย่า ไม้ ม่าย หาย เต้า กั้น หญู่ง ,
45003023	เหว่ย หฒุ โม์ว ล่าน เมี่ยน ฒู้ง ป์าม ฒุ์ย , เล่ย ตุ๊ ทิน-ฮู่ง เญย ฌัง-หล่าง โก .
45003024	มป่า ทิน-ฮู่ง แปะๆ เหธย เอน , หล่ง กี​ตู่ เย​ซู หฒัวะ เมี่ยน หฑวน ฯฒฯ ปุน เมี่ยน เหธา นิ่น หอบ เฮญี้ยว ต้าย .
45003025	ทิน-ฮู่ง จิว เย​ซู โหฒว เหฒี่ย เญย กะน้าย เหว่ย ปุน เมี่ยน เสียน เขา เย​ซู เญย ฑย้าม ฯฒฯ ตุ๊ ทิน-ฮู่ง กวั่ง ฒุ์ย . ทิน-ฮู่ง ฮนั้ง น้าย นอ โหฒว , ปิ๋ว เม่ง นิ่น เซ แป้ง ฟิม เญย . ฒิ่น ด่าง ทิน-ฮู่ง โหฒว เฮญี้ยว ด๊าว , ไม้ แก้ง เฒาะ เมี่ยน เญย ฒุ์ย .
45003026	มป่า อี้ หฒั่น ทิน-ฮู่ง ปุน ธีง นิ่น แป้ง ฟิม เญย , เหว่ย หฒุ เมี่ยน ป์าม ฒุ์ย มป่า หาย เต้า เสียน เขา เย​ซู กี​ตู่ , ทิน-ฮู่ง ปุน วั้ว เต้า เหธา นิ่น หอบ เฮญี้ยว .
45003027	ฮนั้ง หน่าย , บัว ต้อ หาย หญู่ง ต้าย ปู๋ง หว่า-เหมา ? ไม้ ม่าย หาย หญู่ง . เหว่ย หาย ติ่ว ไม้ ม่าย ? เหว่ย หฒุ บัว เอย เจี๊ยน เล์ย-หลัด โหฒว ไฟ ? ไม้ เฒ์ย . เซ เหว่ย หฒุ บัว เสียน ฮนั้ง .
45003028	บัว ฮิ้ว ตุ๊ ทิน-ฮู่ง ปุน เมี่ยน เหธา นิ่น หอบ เฮญี้ยว เซ เหว่ย บัว เสียน เขา เย​ซู , ไม้ เฒ์ย เหว่ย เอย เล์ย-หลัด โหฒว .
45003029	ทิน-ฮู่ง ขูง โหฒว ยิว​ไท เมี่ยน เญย ทิน-ฮู่ง ฮนั้ง ไฟ ? นิ่น ไม้ โหฒว จั๋น เญย ทิน-ฮู่ง ? โหฒว เญย เหลาะ . นิ่น หย่า โหฒว จั๋น เญย ทิน-ฮู่ง .
45003030	ขูง ม่าย ดุ เต้า ทิน-ฮู่ง ฮนั้ง . นิ่น อ๋อย ปุน เลี่ยม ยิว​ไท เมี่ยน , เลี่ยม จั๋น เหธา นิ่น หอบ เฮญี้ยว . เหยียด ฒู้ง ตุ๊ เหธา นิ่น หอบ เซ เหว่ย นิ่น บัว เสียน เขา เย​ซู .
45003031	วั้ว หญู่ง , บัว เสียน เย​ซู ฯฒฯ ปุน เล์ย-หลัด ด๊อด ไฟ ? ไม้ เฒ์ย . ต๋าว หฑวน บัว โหฒว ปุน เล์ย-หลัด เก้า ว้วน .
45004001	วั้ว หญู่ง , บัว อ๋อย หฒุ ฮนั้ง หาย นอ ก๊อง ? เอย บัว ยิว​ไท เมี่ยน เญย โต้ว ฒง , โหฒว อง-ถาย-แงะ วั้ว เต้า อับ​ลา​ฮัม , ฮนั้ง หาย นอ ตุ๊ เหธา ทิน-ฮู่ง หอบ เฮญี้ยว ?
45004002	สี ก๊อง อับ​ลา​ฮัม เหว่ย นิ่น โหฒว เญย สี่ ตุ๊ เหธา ทิน-ฮู่ง หอบ เฮญี้ยว , นิ่น ฯฒฯ ไฮ่ ปู๋ง หว่า-เหมา . มป่า เยียม ทิน-ฮู่ง เญย หฑะเฮมียน อับ​ลา​ฮัม ไม้ ไฮ่ ปู๋ง หว่า-เหมา .
45004003	กีง-โซว ก๊อง , “ อับ​ลา​ฮัม เสียน ทิน-ฮู่ง . เหว่ย นิ่น เสียน , ทิน-ฮู่ง ฯฒฯ ฝุน อับ​ลา​ฮัม เหธา นิ่น หอบ เฮญี้ยว . ”
45004004	เมี่ยน โหฒว กง ตุ๊ กง-ฒิ่น . นิ่น เญย กง-ฒิ่น ไม้ ฝุน โหฒว ฒี่ง เหญ่ย , เซ นิ่น กั้น เปี๊ยด ต้าย เญย ฮนั้ง .
45004005	หาย เต้า ไม้ เขา กั้น โหฒว เญย สี่ มป่า เสียน เขา ทิน-ฮู่ง , ต้ง ปุน ฒุ์ย-เมี่ยน เหธา นิ่น หอบ เฮญี้ยว วั้ว เต้า , เหว่ย นิ่น เสียน , ทิน-ฮู่ง ฯฒฯ ฝุน วั้ว เต้า เหธา นิ่น หอบ เฮญี้ยว หมี่ อ๊ะ .
45004006	ดา​วิด หย่า ฟี่ ฮนั้ง เญย ก๊อง , ไม้ เขา กั้น โหฒว เญย สี่ มป่า เสียน เขา ทิน-ฮู่ง ฯฒฯ ตุ๊ เหธา ทิน-ฮู่ง หอบ เฮญี้ยว , วั้ว หญู่ง เมี่ยน ม่าย เฌียน-โย่ว อ๊ะ .
45004007	ดา​วิด ก๊อง , “ หาย เต้า โหฒว ต่อง ฒุ์ย มป่า ตุ๊ ทิน-ฮู่ง กวั่ง ฆอย , นิ่น ป์าม ฒุ์ย มป่า ทิน-ฮู่ง กวั่ง นิ่น เญย ฒุ์ย ,
45004008	หาย เต้า ไม้ หฒุ เฒี้ยว ฝุน นิ่น ม่าย ฒุ์ย , วั้ว เต้า ฯฒฯ ม่าย ออน-เหลาะ อ๊ะ . ”
45004009	น้าย หญู่ง เฌียน-โย่ว , ขูง เจี๋ย ก๊าด เญย เล์ย วั้ว เต๋ย เมี่ยน ไฮ่ ม่าย ฮนั้ง ไฟ ? ไม้ เฒ์ย . ไม้ เจี๋ย ก๊าด เญย เมี่ยน มป่า ไฮ่ ม่าย เญย . เยีย บัว ฒู้ง ก๊อง เจี๋ย เญย . อับ​ลา​ฮัม เสียน ทิน-ฮู่ง , ทิน-ฮู่ง ฯฒฯ ฝุน อับ​ลา​ฮัม เหธา นิ่น หอบ เฮญี้ยว หมี่ อ๊ะ .
45004010	ทิน-ฮู่ง เฒี่ยง หาย ฝุน อับ​ลา​ฮัม เหธา นิ่น หอบ เฮญี้ยว ? วั้ว หฒั่น อับ​ลา​ฮัม เจี๋ย ก๊าด เญย เล์ย ไฟ ไม้ แก้ง เจี๋ย ? วั้ว หฒั่น นิ่น หธ่อ ไม้ แก้ง เจี๋ย .
45004011	นิ่น ฆะฮ้า หธีง ต้าย เจี๋ย . น้าย เจี๋ย ก๊าด เญย เล์ย โหฒว จั๋ง-โห่ ฮนั้ง ฆ้าบ เจี๊ยน เหยียน , ปุน ธีง อับ​ลา​ฮัม เสียน ทิน-ฮู่ง , ทิน-ฮู่ง ฯฒฯ ฝุน เหธา นิ่น หอบ เฮญี้ยว . ฮนั้ง หน่าย , อับ​ลา​ฮัม ฯฒฯ โหฒว เหยียด ฒู้ง เสียน ทิน-ฮู่ง เญย เมี่ยน เญย อง-ถาย-แงะ , ไม้ กุ๊น นิ่น บัว ไม้ แก้ง เจี๋ย ก๊าด เญย เล์ย . มป่า เมี่ยน เสียน ทิน-ฮู่ง , ทิน-ฮู่ง ฯฒฯ ฝุน นิ่น บัว เหธา นิ่น หอบ เฮญี้ยว อ๊ะ .
45004012	อับ​ลา​ฮัม หย่า โหฒว เจี๋ย ก๊าด เญย เล์ย วั้ว เต๋ย เมี่ยน เญย อง-ถาย-แงะ . ไม้ เฒ์ย หลาย นิ่น บัว เจี๋ย ก๊าด เญย เล์ย , เซ เหว่ย หฒุ นิ่น บัว เสียน ทิน-ฮู่ง ฮนั้ง อับ​ลา​ฮัม ไม้ แก้ง เจี๋ย ก๊าด เญย เล์ย เสียน ทิน-ฮู่ง วั้ว นอ .
45004013	ทิน-ฮู่ง แล์ง หว่า ปุน อับ​ลา​ฮัม เหธา นิ่น เญย เฒ้ย-ฟุน . นิ่น ก๊อง ป้าม เกน อ๋อย เป๋น นิ่น บัว เญย ป่วน . ทิน-ฮู่ง ฮนั้ง น้าย นอ แล์ง ไม้ เฒ์ย เหว่ย อับ​ลา​ฮัม เอย เล์ย-หลัด โหฒว . เซ เหว่ย อับ​ลา​ฮัม เสียน ทิน-ฮู่ง , ทิน-ฮู่ง ฯฒฯ ฝุน อับ​ลา​ฮัม เหธา นิ่น หอบ เฮญี้ยว .
45004014	สี ก๊อง ทิน-ฮู่ง แล์ง น้าย เต๋ย หว่า ปุน เอย เล์ย-หลัด โหฒว เญย เมี่ยน , เมี่ยน เสียน ทิน-ฮู่ง ฯฒฯ ไม้ ม่าย เอ๋ย เล์ย . ทิน-ฮู่ง แล์ง เญย หว่า หย่า ไม้ ลั่ม หล่ง .
45004015	เมี่ยน ไม้ เอย เจี๊ยน เล์ย-หลัด โหฒว , ทิน-ฮู่ง ฯฒฯ โน์ว ไห่ เมี่ยน . มป่า หาย นอม ต๋อง ไม้ ม่าย เล์ย-หลัด , เยียม วั้ว ไม้ ไฮ่ ป์าม เล์ย-หลัด .
45004016	เหว่ย น้าย , อับ​ลา​ฮัม เญย เฒ้ย-ฟุน อ๋อย หฒุ เสียน เขา ทิน-ฮู่ง หธีง ตุ๊ ฒิบ เอย ทิน-ฮู่ง แล์ง เญย หว่า . นิ่น บัว ตุ๊ ฒิบ เซ เหว่ย ทิน-ฮู่ง เญย เอน ฮนั้ง . เอย ทิน-ฮู่ง แล์ง เญย หว่า นิ่น เปว เจี๊ยน อับ​ลา​ฮัม เญย เหยียด ฒู้ง เฒ้ย-ฟุน ตุ๊ ฒิบ . ไม้ เฒ์ย ขูง เอย เล์ย-หลัด โหฒว วั้ว เต๋ย ตุ๊ ฒิบ ฮนั้ง . นิ่น หย่า แล์ง ปุน เหยียด ฒู้ง เสียน ฮนั้ง อับ​ลา​ฮัม เสียน วั้ว เต๋ย ตุ๊ ฒิบ , เหว่ย หฒุ อับ​ลา​ฮัม โหฒว บัว เหยียด หฒวัง เญย อง-ถาย-แงะ .
45004017	ฮนั้ง กีง-โซว เฟี้ย เจี๊ยน ก๊อง , “ เยีย ปุน เม่ย โหฒว ธั้ม-ฝีง เมี่ยน เญย อง-ถาย-แงะ . ”
45004018	ไม้ กุ๊น อับ​ลา​ฮัม กั้น ปวัด ไม้ ลั่ม ฮนั้ม อ๊ะ , นิ่น เสียน ทิน-ฮู่ง ฯฒฯ ม่าย ลั่ม ฮนั้ม เญย , หธีง ตุ๊ โหฒว เหฒีย ฝีง เมี่ยน เญย อง-ถาย-แงะ . ฮนั้ง กีง-โซว ก๊อง , “ เม่ย ฒู้ง อ๋อย ม่าย เฒ้ย-ฟุน ด่ง น้าย ธั้ม . ”
45004019	วั้ว หฒั่น อับ​ลา​ฮัม อ๊า ลั่ม ดั๊บ เปียะ เหยียด แป๊ะ หฮญัง . นิ่น ฮิ้ว ตุ๊ นิ่น กั้น เญย ซิน ต๋อง ฮนั้ง ไต่ หมี่ อ๊ะ นอ . ซา​ลา แซง-ยู์ง เญย เฒี่ยง โห่ หย่า เจี๋ย หมี่ อ๊ะ . มป่า อับ​ลา​ฮัม หธ่อ เสียน ว้วน ทิน-ฮู่ง , หย่า ไม้ ถุย โป่ว .
45004020	นิ่น เสียน ทิน-ฮู่ง อ๋อย เอย เจี๊ยน วั้ว เต๋ย แล์ง เญย หว่า โหฒว . นิ่น เญย เฮญี้ยว หย่า ไม้ ฮลู่ง ฮล้วด , หธ่อ จา เสียน เก้า ว้วน หย่า เธง ทิน-ฮู่ง .
45004021	อับ​ลา​ฮัม เสียน ตี่ง ทิน-ฮู่ง อ๋อย เอย วั้ว เต๋ย แล์ง เญย หว่า โหฒว .
45004022	เหว่ย หฒุ อับ​ลา​ฮัม ฮนั้ง น้าย นอ เสียน ทิน-ฮู่ง , ทิน-ฮู่ง ฯฒฯ ฝุน อับ​ลา​ฮัม เหธา นิ่น หอบ เฮญี้ยว หมี่ อ๊ะ .
45004023	“ ฝุน นิ่น เหธา ทิน-ฮู่ง หอบ เฮญี้ยว หมี่ อ๊ะ , ” น้าย โจ๋ว หว่า ไม้ ตาน เหว่ย อับ​ลา​ฮัม เฟี้ย ฮนั้ง .
45004024	หย่า เหว่ย บัว เฟี้ย เหว่ย หฒุ บัว เสียน ทิน-ฮู่ง , ต้ง ปุน บัว เญย เฒี้ยว เย​ซู นั่ง ต้าย วั้ว เต้า . ฮนั้ง หน่าย , ทิน-ฮู่ง ฯฒฯ ฝุน บัว เหธา นิ่น หอบ เฮญี้ยว หมี่ อ๊ะ .
45004025	เย​ซู หฒุ จิว ปุน เมี่ยน ไต๋ เซ หลาย บัว เญย ฒุ์ย . หฒุ ไต๋ ไต่ มป่า ทิน-ฮู่ง แอ๋ง ปุน นิ่น นั่ง ต้าย เหว่ย ปุน บัว ตุ๊ เหธา ทิน-ฮู่ง หอบ เฮญี้ยว .
45005001	บัว เสียน เขา ทิน-ฮู่ง ฯฒฯ ตุ๊ เหธา ทิน-ฮู่ง หอบ เฮญี้ยว . ฮนั้ง หน่าย , บัว เญย เฒี้ยว เย​ซู กี​ตู่ ปุน บัว ตุ๊ เหธา ทิน-ฮู่ง ม่าย แป้ง ออน .
45005002	เหว่ย หฒุ บัว เสียน เขา กี​ตู่ นิ่น ฯฒฯ ปุน บัว ฮิ้ว ทิน-ฮู่ง เญย เอน , ต้ง บัว อี้ หฒั่น ตุ๊ เญย เอน . บัว อะเฮน้ย ไห่ เหว่ย หฒุ ฮิ้ว ตี่ง บัว อ๋อย ตุ๊ ป่วน ทิน-ฮู่ง เญย ฌัง-หล่าง .
45005003	ไม้ ตาน น้าย ฮนั้ง , ไม้ กุ๊น บัว ม่าย หน่าน ฒี่ง , บัว ออน-เหลาะ ไห่ เหว่ย หฒุ บัว ฮิ้ว ตุ๊ หน่าน ฒี่ง ปุน บัว ม่าย หน่อย เตี๊ย ตุ๊ .
45005004	บัว ม่าย หน่อย เตี๊ย , ทิน-ฮู่ง ฯฒฯ ปวัด หอบ เฮญี้ยว , บัว หธีง ต้าย ม่าย ลั่ม ฮนั้ม .
45005005	ฮนั้ง หน่าย ม่าย ลั่ม ฮนั้ม ไม้ ไฮ่ ปุน บัว พยัด , เหว่ย หฒุ ทิน-ฮู่ง เหธย สีง ลี่ง ปุน บัว หย่า หล่ง สีง ลี่ง ปุน บัว ฮิ้ว ตุ๊ ทิน-ฮู่ง ด่ง หาย ฮนั้ม บัว .
45005006	ต้ง บัว ไม้ ม่าย ชะ เถง ตุ๊ บัว กั้น วั้ว หฒั่น , กี​ตู่ เอย ทิน-ฮู่ง ตี่ง ต้าย เญย เฒี่ยง โห่ เหว่ย ฒุ์ย-เมี่ยน ไต่ .
45005007	เหว่ย กัน เล์ย-หลัด หม่วน เญย เมี่ยน ไต่ เซ อะ เญย . เหว่ย คู้ เมี่ยน ไต่ เหฑีย ไฮ่ ม่าย เต้า ป๊า ก๊าม ไต่ มเปย .
45005008	มป่า ทิน-ฮู่ง ปุน ธีง นิ่น ด่ง หาย ฮนั้ม บัว . ต้ง บัว หธ่อ โหฒว ฒุ์ย-เมี่ยน เญย เฒี่ยง โห่ กี​ตู่ เหว่ย บัว ไต่ .
45005009	อี้ หฒั่น บัว เขา กี​ตู่ เญย ฑย้าม ฯฒฯ ตุ๊ เหธา ทิน-ฮู่ง หอบ เฮญี้ยว . ฮนั้ง หน่าย , กี​ตู่ เหยียด เฒย อ๋อย เหฌียว บัว , ไม้ ปุน ทิน-ฮู่ง โน์ว .
45005010	บัว หธ่อ โหฒว ทิน-ฮู่ง เญย วิน - วั้ง วั้ว หฒั่น , ทิน-ฮู่ง เญย ตอน ไต่ มี่ง ปุน บัว เหธา ทิน-ฮู่ง หอบ เฮญี้ยว . อี้ หฒั่น บัว เหธา ทิน-ฮู่ง หอบ เฮญี้ยว , นิ่น เญย ตอน นั่ง ต้าย เฒี่ยง เจี๊ยน ฯฒฯ เหยียด เฒย อ๋อย เหฌียว บัว .
45005011	ไม้ ตาน บัวะ น้าย . บัว อะเฮน้ย เหว่ย หฒุ ทิน-ฮู่ง หล่ง บัว เญย เฒี้ยว เย​ซู กี​ตู่ ปุน บัว เหธา นิ่น หอบ เฮญี้ยว .
45005012	หลาย ดุ ล่าน เมี่ยน ป์าม ฒุ์ย , ฒุ์ย เปียะ ป้าม เกน . ฒุ์ย หย่า โหฒว ปุน เมี่ยน หฒุ ไต่ . เหว่ย น้าย หฒุ ไต่ เญย ชะ ลิ่น เจี๊ยน มี่ง ปุน หม่าน เมี่ยน หฒุ ไต่ เหว่ย หฒุ เต้าๆ เมี่ยน ป์าม ฒุ์ย .
45005013	ทิน-ฮู่ง ไม้ แก้ง ปุน เล์ย-หลัด เมี่ยน วั้ว หฒั่น , ฒุ์ย เยียม ป้าม เกน ด่าง อ๊ะ . มป่า เยียม หาย ไม้ ม่าย เล์ย-หลัด , เยียม วั้ว ไม้ ฝุน ม่าย ฒุ์ย .
45005014	ฮนั้ง หาย หย่า ป่า , เยียม อา​ดัม เญย ลู่ง เดี๊ย เถา โม​เซ เญย ลู่ง เดี๊ย , หฒุ ไต่ เญย ชะ กุ๊น เจี๊ยน หม่าน เมี่ยน . เลี่ยม ไม้ ป์าม ฒุ์ย ฮนั้ง อา​ดัม ป์าม เญย ฒุ์ย วั้ว เต๋ย หย่า หฒุ ไต่ เญย ชะ กุ๊น เจี๊ยน . อา​ดัม โหฒว ฆะฮ้า อ๋อย ต้าย วั้ว ล่าน เญย หญู่ง เฒ้ย มป่า นิ่น บัว อี ล่าน ไม้ ฟี่ ฮนั้ง ,
45005015	เหว่ย หฒุ ทิน-ฮู่ง แปะๆ ปุน เญย ฒี่ง เหญ่ย เหธา อา​ดัม ป์าม เญย ฒุ์ย ไม้ ฟี่ ฮนั้ง . หลาย เหยียด ล่าน เมี่ยน ป์าม ฒุ์ย , เมี่ยน ธั้ม เญย หฒุ ไต่ . มป่า ทิน-ฮู่ง เญย เอน เหธา นิ่น แปะๆ ปุน เญย ฒี่ง เหญ่ย เก้า โฮล เจี๋ย , ต้ง นิ่น หล่ง เหยียด ล่าน เมี่ยน , เย​ซู กี​ตู่ , เญย เอน , ปุน เมี่ยน ธั้ม ตุ๊ เญย ฒี่ง เหญ่ย .
45005016	ทิน-ฮู่ง เหธย ปุน เญย ฒี่ง เหญ่ย เหธา เหยียด ล่าน เมี่ยน ป์าม เญย ฒุ์ย ไม้ ฟี่ ฮนั้ง . เหยียด ล่าน เมี่ยน ป์าม เหยียด หฑุ่น ฒุ์ย ฯฒฯ หฒุ ตี่ง เจี๊ยน ฒุ์ย อ๊ะ . เมี่ยน ธั้ม ป์าม ฒุ์ย มป่า เหว่ย ทิน-ฮู่ง เหธย ปุน เญย ฒี่ง เหญ่ย นิ่น บัว ตุ๊ เหธา ทิน-ฮู่ง หอบ เฮญี้ยว .
45005017	หลาย เหยียด ล่าน เมี่ยน ป์าม เญย ฒุ์ย , หฒุ ไต่ เญย ชะ ฯฒฯ กุ๊น เจี๊ยน หม่าน เมี่ยน . มป่า เย​ซู กี​ตู่ , ดุ ล่าน เมี่ยน , โหฒว เญย สี่ โฮล ตุ๊ ด่ง หาย ธั้ม ! เหว่ย หฒุ เต้าๆ เมี่ยน ตุ๊ ฒิบ ทิน-ฮู่ง เญย ฮู่ง เอน ฯฒฯ ตุ๊ เหธา ทิน-ฮู่ง หอบ เฮญี้ยว หย่า ตุ๊ เขา เหยียด เต้า เมี่ยน , เย​ซู กี​ตู่ , เยียม เสย หฒั่ง ตุ๊ กุ๊น .
45005018	ฮนั้ง หน่าย , หลาย ดุ ล่าน เมี่ยน ป์าม หฑุ่น ฒุ์ย , หฒวัง เมี่ยน หฒุ ตี่ง ฒุ์ย . ฟี่ ฮนั้ง เญย , ดุ ล่าน เมี่ยน โหฒว หฑุ่น คู้ สี่ ฯฒฯ ปุน เหยียด ฒู้ง เมี่ยน เป๋น ปู๋ง ฆอย เญย เมี่ยน , ตุ๊ เฒี่ยง เจี๊ยน .
45005019	ดุ ล่าน เมี่ยน ไม้ หมวัง ทิน-ฮู่ง เญย หว่า , หฒวัง เมี่ยน ฯฒฯ เป๋น ฒุ์ย-เมี่ยน เหฑ่ง . ฟี่ ฮนั้ง เญย , ดุ ล่าน เมี่ยน หมวัง ทิน-ฮู่ง เญย หว่า , หฒวัง เมี่ยน ฯฒฯ ตุ๊ เหธา ทิน-ฮู่ง หอบ เฮญี้ยว .
45005020	ทิน-ฮู่ง ปุน เล์ย-หลัด เยียม น้าย ลู่ง เดี๊ย โหฒว ปุน ฒุ์ย จา ธั้ม เจี๊ยน ฝาว . มป่า ฒุ์ย เยียม หาย ธ้วด ธั้ม , ทิน-ฮู่ง เญย เอน เหยียด เฒย ธั้ม เจี๊ยน ฝาว .
45005021	ฮนั้ง หน่าย , ฒุ์ย กุ๊น เจี๊ยน ปุน เมี่ยน หฒุ ไต่ . ทิน-ฮู่ง เญย เอน หย่า ฟี่ ฮนั้ง เญย กุ๊น เจี๊ยน ปุน เมี่ยน ตุ๊ เหธา ทิน-ฮู่ง หอบ เฮญี้ยว , หย่า ปุน บัว เขา บัว เญย เฒี้ยว เย​ซู กี​ตู่ ตุ๊ เหยียด ลิ์ว เญย แหม่ง .
45006001	วั้ว หญู่ง , บัว อ๋อย หฒุ ฮนั้ง หาย นอ ก๊อง ? บัว หธ่อ อ๋อย หฒุ ป์าม เจี๊ยน ฒุ์ย มี่ง ทิน-ฮู่ง หธีง ต้าย ไฮ่ เหธย เอน ธั้ม เจี๊ยน ฝาว ไฟ ?
45006002	ฒู้ง ไม้ เฒ์ย ! เอย โหฒว ฒุ์ย เญย เจ๊า บัว ฒู้ง ไต่ หมี่ อ๊ะ . วั้ว หญู่ง บัว ฮนั้ง หาย นอ ไฮ่ โหฒว เจี๊ยน ฒุ์ย มี่ง ?
45006003	เม่ย บัว ฮิ้ว ตุ๊ บัว เจี๋ย ววม เญย เล์ย , บัว ตุ๊ เหธา กี​ตู่ เย​ซู จวั่ง แหม่ง . เจี๋ย เล์ย วั้ว หฒั่น ตุ๊ เหธา นิ่น จวั่ง ไต่ .
45006004	ฮนั้ง หน่าย , บัว เจี๋ย ววม เญย เล์ย , บัว เหธา กี​ตู่ ไต่ มี่ง ปย๊บ เจี๊ยน เหว่ย ปุน บัว ตุ๊ เซียง-เฒี่ยง แหม่ง , ฮนั้ง กี​ตู่ ไต่ มี่ง หฒั่ง เตี๋ย หย่า หล่ง ฌัง-หล่าง เญย ต้ม ชะ ปุน นิ่น แอ๋ง นั่ง ต้าย เฒี่ยง เจี๊ยน วั้ว นอ .
45006005	สี ก๊อง บัว ตุ๊ เหธา กี​ตู่ จวั่ง แหม่ง ไต่ , ทิน-ฮู่ง ปุน บัว นั่ง ต้าย ฮนั้ง นิ่น ปุน กี​ตู่ นั่ง ต้าย , บัว หย่า ตุ๊ เหธา กี​ตู่ จวั่ง แหม่ง เฒี่ยง .
45006006	บัว หย่า ฮิ้ว ตุ๊ บัว เญย โล์-เฮญี้ยว หฒุ เหธา กี​ตู่ ตีง วั้ว เหฒียบ หฑั่ง จ๋า เหว่ย ปุน ป์าม ฒุ์ย เญย เฮญี้ยว หฒุ เหมียด . บัว หย่า ไม้ หฒุ แอ๋ง โหฒว ฒุ์ย เญย โน่ว .
45006007	เหว่ย หฒุ หาย เต้า ไต่ มี่ง ฯฒฯ เล่ย ดุ๊ด ฒุ์ย เญย ชะ หมี่ อ๊ะ .
45006008	สี ก๊อง บัว เหธา กี​ตู่ ไต่ หมี่ อ๊ะ , บัว หย่า เสียน บัว อ๋อย ตุ๊ เหธา นิ่น จวั่ง แหม่ง เฒี่ยง .
45006009	บัว ฮิ้ว ตุ๊ กี​ตู่ ไต่ มี่ง ทิน-ฮู่ง แอ๋ง ปุน นิ่น นั่ง ต้าย . ฆะฮ้า นิ่น เหยียด ลิ์ว ไม้ ไต่ อ๊ะ . ไฮ่ ไต่ เญย ชะ ไม้ ไฮ่ กุ๊น นิ่น .
45006010	กี​ตู่ ไต่ เหว่ย ปุน ฒุ์ย ไม้ ไฮ่ กุ๊น นิ่น . ไต่ หฑุ่น , ต๋อง ตุ๊ เหยียด ลิ์ว . อี้ หฒั่น นิ่น เฒี่ยง เจี๊ยน เซ เหว่ย ทิน-ฮู่ง เฒี่ยง .
45006011	เม่ย บัว ฟี่ ฮนั้ง เญย , อ๋อย หฒุ ฝุน กั้น ฮนั้ง ไต่ หมี่ อ๊ะ นอ , ฒุ์ย กุ๊น ไม้ เจี๊ยน . มป่า เม่ย บัว เหธา กี​ตู่ เย​ซู จวั่ง แหม่ง เฒี่ยง ฯฒฯ เหว่ย ทิน-ฮู่ง เฒี่ยง เจี๊ยน .
45006012	เหว่ย น้าย ไม้ ตู๋ง ปุน ฒุ์ย กุ๊น เม่ย บัว ไฮ่ ไต่ เญย ซิน , ดั๊ว เม่ย บัว เอย กั้น เญย เฮญี้ยว หั่น อ๋อย โหฒว .
45006013	ไม้ ตู๋ง ปุน ซิน หฒั่ง เญย หาย หญู่ง โหฒว ฒุ์ย , หล่ง โหฒว หว่าย ไห่ เญย สี่ . ต๋าว หฑวน อ๋อย หฒุ ฝูง กั้น ปุน ทิน-ฮู่ง , ฮนั้ง ไต่ มี่ง มป่า ทิน-ฮู่ง ปุน แอ๋ง นั่ง ต้าย เญย เมี่ยน นอ . หย่า เฒาะ ซิน เญย หญู่งๆ ปุน ทิน-ฮู่ง หล่ง โหฒว หอบ เญย เจ๊า .
45006014	ฒุ์ย ไม้ ตุ๊ แอ๋ง โหฒว เม่ย บัว เญย เฒี้ยว , เหว่ย หฒุ เม่ย บัว ไม้ เยียม เล์ย-หลัด กะเดี๊ย . เม่ย บัว เยียม ทิน-ฮู่ง เญย เอน กะเดี๊ย .
45006015	วั้ว หญู่ง , ฮนั้ง หาย นอ โหฒว ? บัว ไม้ เฒ์ย เยียม เล์ย-หลัด กะเดี๊ย , เซ เยียม ทิน-ฮู่ง เญย เอน กะเดี๊ย . ฮนั้ง หน่าย , เซว่ย บัว ป์าม ฒุ์ย ไฟ ? ฒู้ง ไม้ เฒ์ย !
45006016	เม่ย บัว ไม้ ฮิ้ว ตุ๊ ไฟ ? สี ก๊อง ฝูง กั้น โหฒว หาย เต้า เญย โน่ว , หมวัง วั้ว เต้า เญย หว่า , เม่ย บัว ฯฒฯ โหฒว ต้ง เม่ย บัว หมวัง วั้ว เต้า เญย โน่ว . ฮนั้ง หน่าย , เม่ย บัว โหฒว ฒุ์ย เญย โน่ว ฯฒฯ อ๋อย หฒุ ไต่ . มป่า เม่ย บัว หมวัง ทิน-ฮู่ง ฯฒฯ ตุ๊ เหธา นิ่น หอบ เฮญี้ยว .
45006017	แล์ง ฒี่ง ทิน-ฮู่ง ! ไม้ กุ๊น ฒิ่น ด่าง เม่ย บัว โหฒว ฒุ์ย เญย โน่ว , อี้ หฒั่น เม่ย บัว หล่ง เหฑ่ง เฮญี้ยว หมวัง หฌาว ปุน เม่ย บัว เญย เล์ย .
45006018	ทิน-ฮู่ง ปู๋ง เม่ย บัว เล่ย ดุ๊ด ฒุ์ย เญย ชะ , โหฒว หอบ เญย เจ๊า ฯฒฯ กุ๊น เม่ย บัว .
45006019	เหว่ย หฒุ เม่ย บัว โหฒว ป้าม เมี่ยน , เม่ย บัว อะ ตุ๊ เม่ง แปะ . เยีย ฯฒฯ หล่ง โพว-ทง เญย เจ๊า เหธา เม่ย บัว ก๊อง . ฒิ่น ด่าง เม่ย บัว หล่ง ซิน เญย หญู่งๆ โหฒว ฒุ์ย เญย โน่ว , โหฒว ไล่ ฮลบ , ไม้ ธีง-เหฑ่ง เญย สี่ , กุ๊น โหฒว กุ๊น หว่าย . อี้ หฒั่น เม่ย บัว อ๋อย หฒุ ฟี่ ฮนั้ง เญย ฝูง ซิน เญย หญู่งๆ ปุน โหฒว หอบ เญย เจ๊า กุ๊น เหฑ่ง เม่ย บัว , หย่า เป๋น ธีง-เหฑ่ง เญย เมี่ยน .
45006020	เม่ย บัว โหฒว ฒุ์ย เญย โน่ว วั้ว หฒั่น , โหฒว หอบ เญย เจ๊า ไม้ ตุ๊ กุ๊น เม่ย บัว .
45006021	ฒิ่น ด่าง เม่ย บัว โหฒว เญย สี่ , อี้ หฒั่น เม่ย บัว ไญ้ อ๊ะ . โหฒว วั้ว เต๋ย สี่ ปุน เม่ย บัว ตุ๊ หาย หญู่ง ? โหฒว วั้ว หญู่ง สี่ เซ ปุน เมี่ยน หฒุ ไต่ ฮนั้ง .
45006022	มป่า อี้ หฒั่น ทิน-ฮู่ง ปู๋ง เม่ย บัว เปย๋า ดุ๊ด ฒุ์ย , ต้าย โหฒว ทิน-ฮู่ง เญย โน่ว ฯฒฯ เป๋น ธีง-เหฑ่ง เญย เมี่ยน . ฮนั้ง หน่าย เม่ย บัว ตุ๊ เหยียด ลิ์ว เญย แหม่ง .
45006023	เหว่ย หฒุ ฒุ์ย เญย กง-ฒิ่น เซ ปุน เมี่ยน หฒุ ไต่ , มป่า ทิน-ฮู่ง แปะๆ ปุน เญย ฒี่ง เหญ่ย เซ บัว เหธา บัว เญย เฒี้ยว กี​ตู่ เย​ซู จวั่ง แหม่ง เฒี่ยง ฯฒฯ ตุ๊ เหยียด ลิ์ว เญย แหม่ง .
45007001	ก๋อ - โย์ว อ่า , น้าย เต๋ย หว่า เยีย เหธา ฮิ้ว เล์ย-หลัด เญย เมี่ยน ก๊อง . เม่ย บัว ไม้ ฮิ้ว ไฟ ? เล์ย-หลัด กุ๊น เมี่ยน เซ ต้ง เมี่ยน เฒี่ยง เจี๊ยน เญย เฒี่ยง โห่ ฮนั้ง .
45007002	ฮนั้ง มเซียะ ตอน หล่ง เจี๊ยน โหฆ นอ . โหฆ หธ่อ เฒี่ยง เจี๊ยน เญย เฒี่ยง โห่ , เอ๊า หฒุ ตอง จา เญย เล์ย กุ๊น เจี๊ยน . มป่า สี ก๊อง โหฆ ไต่ , เอ๊า ฯฒฯ เล่ย ดุ๊ด , ไม้ หฒุ ตอง จา เญย เล์ย กุ๊น อ๊ะ .
45007003	ฮนั้ง หน่าย , โหฆ หธ่อ เฒี่ยง เจี๊ยน เญย เฒี่ยง โห่ , เอ๊า มี่ง หล่ง กั้น เต้า มจั่ง ตอน , นิ่น ฯฒฯ ตุ๊ เหฮยียน โหฆ เญย เม่ง เต้า . มป่า สี ก๊อง นิ่น เญย โหฆ ไต่ หมี่ อ๊ะ นอ , ตอง จา เญย เล์ย ฯฒฯ ไม้ กุ๊น วั้ว เต้า เอ๊า อ๊ะ . นิ่น แอ๋ง มี่ง เหธา กั้น เต้า ตอง จา หย่า ไม้ ฝุน เหฮยียน โหฆ .
45007004	เยีย เญย ก๋อ-โย์ว อ่า , เม่ย บัว หย่า ฮนั้ง หน่าย . เม่ย บัว เซ ฮนั้ง ไต่ หมี่ อ๊ะ นอ . เล์ย-หลัด กุ๊น ไม้ ตุ๊ เม่ย บัว , เหว่ย หฒุ เม่ย บัว จวั่ง กี​ตู่ เญย ซิน . อี้ หฒั่น เม่ย บัว เป๋น กั้น เต้า เฒี้ยว เญย เมี่ยน , ต้ง ไต่ มี่ง แอ๋ง นั่ง ต้าย วั้ว เต้า กี​ตู่ เญย เมี่ยน , เหว่ย โหฒว หลง ฟู-สู ทิน-ฮู่ง .
45007005	ต้ง บัว หธ่อ ม่าย ป์าม ฒุ์ย เญย เฟียม-ฝีง กุ๊น เจี๊ยน บัว วั้ว หฒั่น , เล์ย-หลัด หย่า เต๋า หฒุ บัว เญย เฮญี้ยว , ปุน บัว อ๋อย ป์าม ฒุ์ย . บัว โหฒว เญย เหยียด ฒู้ง ฯฒฯ ปุน บัว หฒุ ไต่ .
45007006	มป่า อี้ หฒั่น บัว เล่ย ดุ๊ด เล์ย-หลัด หมี่ อ๊ะ . บัว เซ ฮนั้ง ไต่ หมี่ อ๊ะ นอ . ไม้ ม่าย เล์ย-หลัด กุ๊น เจี๊ยน ฮนั้ง ฒิ่น ด่าง กุ๊น บัว วั้ว นอ . บัว อี้ หฒั่น ไม้ หล่ง เฟี้ย เจี๊ยน วั้ว เต๋ย โล์-เล์ย-หลัด ฟู-สู ทิน-ฮู่ง . บัว หล่ง สีง ลี่ง เญย เซียง-เล์ย ฟู-สู ทิน-ฮู่ง .
45007007	วั้ว หญู่ง บัว อ๋อย หฒุ ฮนั้ง หาย นอ ก๊อง ? เล์ย-หลัด กั้น ป์าม ฒุ์ย ไฟ ? ฒู้ง ไม้ เฒ์ย ! มป่า สี ก๊อง ไม้ เฒ์ย เหว่ย เล์ย-หลัด , เยีย ไม้ ฮิ้ว ตุ๊ หาย หญู่ง เป๋น ฒุ์ย . สี ก๊อง เล์ย-หลัด ไม้ ก๊อง , “ ไม้ ตู๋ง เม้า กะน้าย ” ,
45007008	ฒุ์ย ปั่ง เล์ย-หลัด โหฒว กอน ล์อ ฉัง ปุน เยีย เม้า น้าย เม้า วั้ว . สี ก๊อง ไม้ ม่าย เล์ย-หลัด , ฒุ์ย ฯฒฯ ไต่ หมี่ อ๊ะ .
45007009	เยีย ฒิ่น ด่าง เฒี่ยง เจี๊ยน ไม้ แก้ง ม่าย เล์ย-หลัด กุ๊น เยีย , มป่า ฆะฮ้า เล์ย-หลัด ต้าย , ฒุ์ย ฯฒฯ เฮ้น ต้าย , เยีย หย่า ไต่ หมี่ อ๊ะ .
45007010	เล์ย-หลัด หอบ หฒุ ปุน เมี่ยน เฒี่ยง เจี๊ยน . ต๋าว หฑวน เล์ย-หลัด ปุน เยีย หฒุ ไต่ .
45007011	เหว่ย หฒุ ฒุ์ย ล์อ ฉัง ปุน เล์ย-หลัด ดั๊ว เยีย , ฒุ์ย ฯฒฯ หล่ง เล์ย-หลัด ไต๋ เยีย .
45007012	ฮนั้ง หน่าย , เล์ย-หลัด เซ ธีง-เหฑ่ง เญย . เล์ย-หลัด เญย ติ้วๆ เล์ย หย่า ธีง-เหฑ่ง เญย , แป้ง ฟิม เญย , หลง เญย .
45007013	วั้ว หญู่ง , สี ก๊อง เล์ย-หลัด หลง เญย , เล์ย-หลัด ไฮ่ ปุน เยีย ไต่ ไฟ ? ฒู้ง ไม้ เฒ์ย ! ปุน เยีย ไต่ เซ ต้ง ฒุ์ย . ฒุ์ย หล่ง หลง เญย กะน้าย ปุน เยีย หฒุ ไต่ เหว่ย ปุน เยีย ฮิ้ว ตุ๊ ฒุ์ย หฒะเก้ง ฮนั้ง หาย นอ . ฮนั้ง หน่าย , หลาย เล์ย-หลัด บัว ฮิ้ว ตุ๊ ฒุ์ย เซ หว่าย เถา ต้าว อ๊ะ .
45007014	บัว ฮิ้ว ตุ๊ เล์ย-หลัด เซ เยียม ทิน-ฮู่ง ต้าย . มป่า เยีย โหฒว ป้าม เมี่ยน , หฒุ หม่าย เถง ฒุ์ย โหฒว โน่ว เก๊า .
45007015	เยีย กั้น โหฒว เญย , เยีย ไม้ เม่ง แปะ , เหว่ย หฒุ เยีย อ๋อย โหฒว เญย , เยีย หย่า ไม้ โหฒว . ต๋าว หฑวน โหฒว ต้ง เยีย ฑอง เญย .
45007016	ต้ง เยีย โหฒว ลิ์ว เยีย ไม้ อ๋อย โหฒว เญย สี่ , เยีย ฯฒฯ แล์ง เล์ย-หลัด เซ หลง เญย .
45007017	ฮนั้ง หน่าย , ไม้ เฒ์ย เยีย กั้น โหฒว , เซ ต้ง เยียม เยีย เญย เฮญี้ยว วั้ว เต๋ย ฒุ์ย โหฒว .
45007018	เยีย ฮิ้ว ตุ๊ เยียม เยีย ป้าม เมี่ยน เญย เฮญี้ยว ไม้ ม่าย หาย หญู่ง หลง . เยีย เก้ง อ๋อย โหฒว หลง เญย หย่า ไม้ ไฮ่ โหฒว .
45007019	เยีย อ๋อย โหฒว เญย คู้ สี่ เยีย หย่า ไม้ โหฒว . มป่า ต้ง เยีย ไม้ อ๋อย โหฒว เญย หว่าย สี่ เยีย หธ่อ โหฒว เจี๊ยน มี่ง .
45007020	สี ก๊อง เยีย โหฒว ต้ง เยีย ไม้ อ๋อย โหฒว เญย สี่ , เซ ไม้ เฒ์ย เยีย กั้น โหฒว . ต้ง เยียม เยีย กะญั์ว เญย ฒุ์ย โหฒว .
45007021	ฮนั้ง หน่าย , เยีย ปวัด ม่าย หญู่ง เล์ย ธ้วด ต้าย . เยีย เจี์ย เฮญี้ยว อ๋อย โหฒว หลง , ขูง ไฮ่ โหฒว ธ้วด เอ๊าะ เญย สี่ ฮนั้ง .
45007022	เยียม เยีย เญย เฮญี้ยว กะญั์ว เยีย อะเฮน้ย ไห่ ทิน-ฮู่ง เญย เล์ย .
45007023	มป่า เยียม เยีย เญย ซิน ม่าย กั้น หญู่ง เล์ย . น้าย หญู่ง เล์ย แอ๋ง เหธา เยีย เญย เฮญี้ยว อะเฮน้ย วั้ว หญู่ง เล์ย เบ๊าะ จ๋า . ฮนั้ง หน่าย , เยียม เยีย เญย ซิน ปุน เยีย ป์าม ฒุ์ย วั้ว หญู่ง เล์ย ฯฒฯ ฮี่ง เยีย , กุ๊น เจี๊ยน เยีย อ๊ะ .
45007024	อ๊า ! เยีย หฒะเก้ง โค้ว ไห่ อ๊ะ . หาย เต้า ไฮ่ เหฌียว เยีย เล่ย ดุ๊ด น้าย ไฮ่ หฒุ ไต่ เญย ซิน ?
45007025	หฒ่ง ฒี่ง ทิน-ฮู่ง ! นิ่น ปุน บัว เญย เฒี้ยว เย​ซู กี​ตู่ เหฌียว ธ้วด เยีย . วั้ว หญู่ง , เยียม เยีย เญย เฮญี้ยว เยีย อ๋อย เอย เจี๊ยน ทิน-ฮู่ง เญย เล์ย โหฒว . มป่า เยีย หฒิว ป้าม เมี่ยน เญย เฮญี้ยว โหฒว , ขูง กัน ปุน เยีย ป์าม ฒุ์ย วั้ว หญู่ง เล์ย ฮนั้ง .
45008001	ฮนั้ง หน่าย , อี้ หฒั่น หาย เต้า เหธา กี​ตู่ เย​ซู จวั่ง แหม่ง เฒี่ยง , วั้ว เต้า ไม้ หฒุ ตี่ง ฒุ์ย ,
45008002	เหว่ย หฒุ สีง ลี่ง เญย เล์ย , ต้ง ปุน บัว เหธา กี​ตู่ เย​ซู จวั่ง แหม่ง เฒี่ยง วั้ว หญู่ง เล์ย , ปุน เยีย เล่ย ดุ๊ด ฒุ์ย เญย เล์ย เหธา หฒุ ไต่ เญย เล์ย .
45008003	เหว่ย หฒุ ป้าม เมี่ยน เมา ไห่ , ต้ง เล์ย-หลัด ไม้ ไฮ่ โหฒว เญย , ทิน-ฮู่ง โหฒว เหฒียง อ๊ะ . ทิน-ฮู่ง ตี่ง ป้าม เมี่ยน เญย ฒุ์ย ฯฒฯ พ้าย นิ่น กั้น เญย ตอน ต้าย เป๋น เต้า ป้าม เมี่ยน , ม่าย ซิน ฮนั้ง ฒุ์ย-เมี่ยน เญย ซิน นอ , เหว่ย โหฒว เหฒี่ย เญย กะน้าย ฟิ ฒุ์ย .
45008004	ทิน-ฮู่ง ฮนั้ง น้าย นอ โหฒว เหว่ย ปุน บัว , ต้ง ม่าย สีง ลี่ง ต้อ เญย , ไม้ เฒ์ย เอย ป้าม เมี่ยน เญย เฮญี้ยว โหฒว วั้ว เต๋ย , ไฮ่ เอย เหฑ่ง เล์ย-หลัด ตี่ง หอบ หฒุ โหฒว เญย .
45008005	เอย ป้าม เมี่ยน เญย เฮญี้ยว หั่น โหฒว วั้ว เต๋ย , ขูง ฮนั้ม เถา ป้าม เมี่ยน อ๋อย เญย เจ๊า ฮนั้ง . มป่า ม่าย สีง ลี่ง ต้อ วั้ว เต๋ย , ฮนั้ม เถา สีง ลี่ง อ๋อย เญย สี่ .
45008006	สี ก๊อง ปุน ป้าม เมี่ยน เญย เฮญี้ยว กุ๊น นอ , ฒู้ง อ๋อย หฒุ ไต่ . มป่า สีง ลี่ง กุ๊น นอ , ฯฒฯ ตุ๊ เฒี่ยง แหม่ง หย่า ตุ๊ แป้ง ออน .
45008007	ฮนั้ง หน่าย , หาย เต้า ขูง ฮนั้ม เถา ป้าม เมี่ยน โหฒว เญย สี่ , วั้ว เต้า เป๋น ทิน-ฮู่ง เญย วิน-วั้ง , เหว่ย หฒุ นิ่น ไม้ เอย ทิน-ฮู่ง เญย เล์ย-หลัด , ฒู้ง ไม้ ไฮ่ เอย เจี๊ยน โหฒว .
45008008	เอย กั้น เญย เฮญี้ยว หั่น โหฒว วั้ว เต๋ย , ไม้ ไฮ่ โหฒว หอบ ทิน-ฮู่ง .
45008009	สี ก๊อง ทิน-ฮู่ง เญย สีง ลี่ง เฒียนๆ เยียม เม่ย บัว เญย เฮญี้ยว , เม่ย บัว เยียม เสย หฒั่ง ไม้ เฒ์ย เอย ป้าม เมี่ยน เญย เฮญี้ยว โหฒว . เม่ย บัว ม่าย สีง ลี่ง ต้อ เม่ย บัว . หาย เต้า ไม้ ม่าย กี​ตู่ เญย สีง ลี่ง , วั้ว เต้า ไม้ เฒ์ย นิ่น เญย .
45008010	สี ก๊อง กี​ตู่ เยียม เม่ย บัว เญย เฮญี้ยว , ไม้ กุ๊น เม่ย บัว เญย ซิน อ๋อย หฒุ หลาย ฒุ์ย หฒุ ไต่ , เม่ย บัว เญย ลี่ง ว่วน ตุ๊ เฒี่ยง เจี๊ยน เหว่ย หฒุ เม่ย บัว เหธา ทิน-ฮู่ง หอบ เฮญี้ยว หมี่ อ๊ะ .
45008011	เย​ซู ไต่ มป่า ทิน-ฮู่ง ปุน นิ่น แอ๋ง นั่ง ต้าย . สี ก๊อง ทิน-ฮู่ง เญย สีง ลี่ง เยียม เม่ย บัว เญย เฮญี้ยว , ต้ง กี​ตู่ เย​ซู ไต่ มป่า ปุน นิ่น นั่ง ต้าย วั้ว เต้า ฯฒฯ หล่ง เยียม เม่ย บัว เญย เฮญี้ยว กะญั์ว น้าย เต้า ทิน-ฮู่ง เญย สีง ลี่ง ปุน เม่ย บัว ไฮ่ ไต่ เญย ซิน แอ๋ง นั่ง ต้าย .
45008012	เยีย เญย ก๋อ-โย์ว อ่า , ฮนั้ง หน่าย , ม่าย ต้ง บัว ฒู้ง อ๋อย หฒุ โหฒว เญย มป่า เซ ไม้ เฒ์ย เอย ป้าม เมี่ยน เญย เฮญี้ยว หญุ่น โหฒว .
45008013	สี ก๊อง เม่ย บัว เอย ป้าม เมี่ยน เญย เฮญี้ยว หั่น โหฒว , อ๋อย หฒุ ไต่ อ๊ะ . มป่า สี ก๊อง หล่ง สีง ลี่ง เหมียด เหฑ่ง ซิน หฒั่ง โหฒว เญย ฒุ์ย , เม่ย บัว ฯฒฯ ตุ๊ เฒี่ยง เจี๊ยน .
45008014	ทิน-ฮู่ง เญย สีง ลี่ง ต้อ วั้ว เต๋ย เป๋น ทิน-ฮู่ง เญย ตอน หมี่ อ๊ะ .
45008015	เม่ย บัว ฒิบ ต้าย เญย สีง ลี่ง ไม้ เฒ์ย ห่อย เม่ย บัว โหฒว โน่ว , ปุน เม่ย บัว กั้ม เหฑีย . สีง ลี่ง ปุน เม่ย บัว เป๋น ทิน-ฮู่ง เญย น่าม โญ์ว . บัว ฯฒฯ เขา สีง ลี่ง เห่ว ทิน-ฮู่ง , “ อา เตีย อ้า ! อา เตีย ! ”
45008016	สีง ลี่ง เหธา บัว เญย ลี่ง ว่วน ฟี่ ฮนั้ง เญย โหฒว ฒอง-เหฒง ก๊อง บัว เซ ทิน-ฮู่ง เญย น่าม โญ์ว .
45008017	บัว โหฒว ทิน-ฮู่ง เญย น่าม โญ์ว ฯฒฯ อ๋อย ตุ๊ หฑิบ ทิน-ฮู่ง เลี่ยว ปุน นิ่น เญย แปะ ฝีง เญย ฟุ . ต้ง ทิน-ฮู่ง เลี่ยว ปุน กี​ตู่ , บัว หย่า อ๋อย เหธา นิ่น จวั่ง เจี๊ยน หฑิบ . เหว่ย หฒุ บัว เสี่ยว โค้ว ฮนั้ง กี​ตู่ เสี่ยว โค้ว นอ , บัว หย่า อ๋อย ตุ๊ ป่วน นิ่น เญย ฌัง-หล่าง .
45008018	เยีย ฝุน บัว อี้ หฒั่น ปวั้ง เญย โค้ว หน่าน ไม้ ฝู่ง เป๊ย ทิน-ฮู่ง อ๋อย หิ่น ปุน บัว เญย ฌัง-หล่าง .
45008019	เหฒย ต้าย เญย หม่าน หมวด ฒั้ว เจี๊ยน เก้ง ! อ๋อย ปวัด ทิน-ฮู่ง เญย ตอน บัว หิ่น ธ้วด ต้าย .
45008020	เหฒย ต้าย เญย หม่าน หมวด หฒุ ตี่ง เป๋น ไม้ ม่าย เอ๋ย เล์ย เญย กะน้าย . น้าย ไม้ เฒ์ย เอย หม่าน หมวด กั้น เญย หฒะเอ๋ย , เซ เอย ทิน-ฮู่ง เญย หฒะเอ๋ย . มป่า ทิน-ฮู่ง หธ่อ ม่าย ลั่ม ฮนั้ม
45008021	ม่าย นอม ฮนอย เหฒย ต้าย เญย หม่าน หมวด อ๋อย เปย๋า ดุ๊ด , ไม้ หฒุ ฮู้ เจี๊ยน เหฌี่ย , หย่า อ๋อย เหธา ทิน-ฮู่ง เญย น่าม โญ์ว ตุ๊ ปู๋ง ฆอย หย่า ตุ๊ ฌัง-หล่าง .
45008022	บัว ฮิ้ว ตุ๊ , เถา อี้ หฒั่น เหยียด ฒู้ง เหฒย ต้าย เญย หม่าน หมวด เตี๊ย มุน โค้ว , ฌุ่น เจี๊ยน เยียม , ฮนั้ง มเซียะ ตอน มุน กู้งว์า นอ .
45008023	ไม้ ตาน เหฒย ต้าย เญย หม่าน หมวด ฮนั้ง . เลี่ยม บัว หย่า ฌุ่น เจี๊ยน เยียม . บัว ตุ๊ ฒิบ ทิน-ฮู่ง เญย ตะเยี้ยด หญู่ง ฒี่ง เหญ่ย , เซ ต้ง สีง ลี่ง . บัว เญย เฮญี้ยว ฌุ่น เจี๊ยน เยียม , ฒั้ว ทิน-ฮู่ง ปุน บัว ตุ๊ โหฒว นิ่น เญย น่าม โญ์ว , หย่า ปุน บัว เญย ซิน เญย หญู่งๆ ตุ๊ ปู๋ง ฆอย หมี่ อ๊ะ .
45008024	เหว่ย หฒุ บัว ฮนั้ง น้าย ม่าย ลั่ม ฮนั้ม , บัว หธีง ต้าย ตุ๊ เหฌียว . สี ก๊อง หาย หญู่ง ปวัด เจี๊ยน เญย นอ , บัว ไม้ หฒุ ฮนั้ม เถา วั้ว หญู่ง อ๊ะ . ฮนั้ง หน่าย , หาย เต้า ปวัด เจี๊ยน ต้ง นิ่น ฮนั้ม เถา เญย , หธ่อ เหว่ย วั้ว หญู่ง ม่าย ลั่ม ฮนั้ม เญย ไฟ ?
45008025	มป่า สี ก๊อง บัว ไม้ แก้ง ปวัด เญย บัว หธ่อ ฮนั้ม อ๋อย ตุ๊ ปวัด , บัว ฯฒฯ หล่ง หน่อย ฒั้ว เถา ตุ๊ ปวัด .
45008026	ฟี่ ฮนั้ง เญย , บัว เมา ไห่ , สีง ลี่ง ฯฒฯ ต้าย เถง บัว . บัว เลี่ยม ไม้ ฮิ้ว ตุ๊ อ๋อย หฒุ ฮนั้ง หาย นอ เต๋า เก๋า มป่า สีง ลี่ง ฌุ่น เจี๊ยน ก๊อง ไม้ ธ้วด หว่า เถง บัว โท้ ทิน-ฮู่ง .
45008027	ทิน-ฮู่ง ฒ่า เมี่ยน เญย เฮญี้ยว ฯฒฯ ฮิ้ว สีง ลี่ง เญย เอ๋ย เล์ย , เหว่ย หฒุ สีง ลี่ง เอย ทิน-ฮู่ง เญย หฒะเอ๋ย เถง ทิน-ฮู่ง เญย แปะ ฝีง โท้ .
45008028	บัว ฮิ้ว ตุ๊ ทิน-ฮู่ง ปุน ฮนั้ม นิ่น , ต้ง เอย นิ่น เญย หฒะเอ๋ย เห่ว ต้าย วั้ว เต๋ย , เยียม หม่าน สี่ ตุ๊ หลง .
45008029	เหว่ย หฒุ ทิน-ฮู่ง จา-ด่าง กิ๊น วั้ว เต๋ย , นิ่น หย่า ตี่ง ปุน นิ่น บัว ฮนั้ง นิ่น เญย ตอน นอ . นิ่น เญย ตอน ฯฒฯ ตุ๊ โหฒว หฒวัง มั์ว-ต่อย เญย ต้ม ก๋อ .
45008030	ทิน-ฮู่ง จา-ด่าง กิ๊น วั้ว เต๋ย , นิ่น หย่า เห่ว ต้าย . เห่ว ต้าย วั้ว เต๋ย , นิ่น หย่า ปุน เหธา นิ่น หอบ เฮญี้ยว . ต้ง ตุ๊ เหธา นิ่น หอบ เฮญี้ยว วั้ว เต๋ย , หย่า ปุน นิ่น บัว ม่าย ฌัง-หล่าง .
45008031	ฮนั้ง หน่าย , บัว อ๋อย หฒุ ฮนั้ง หาย นอ ก๊อง ? สี ก๊อง ทิน-ฮู่ง เถง บัว , หาย เต้า ไฮ่ เหธา บัว ต๋อย-เตก ?
45008032	ทิน-ฮู่ง เลี่ยม ไม้ แฑง นิ่น กั้น เญย ตอน , ฒู้ง ปุน นิ่น เหว่ย บัว หฒวัง เมี่ยน เซี้ย แหม่ง . ฮนั้ง หน่าย , นิ่น เฒาะ นิ่น เญย ตอน เหธย ปุน บัว , นิ่น ไม้ เฒ์ย อ๋อย เฒาะ หม่าน หมวด แปะๆ เหธย ปุน บัว ไฟ ?
45008033	หาย เต้า ไฮ่ โก๋ ทิน-ฮู่ง กิ๊น ต้าย เญย เมี่ยน ? ทิน-ฮู่ง กั้น ก๊อง นิ่น บัว ไม้ ม่าย ฒุ์ย .
45008034	ฮนั้ง หน่าย , หาย เต้า ไฮ่ ตี่ง นิ่น บัว ม่าย ฒุ์ย ? กี​ตู่ เย​ซู ไฟ ? กี​ตู่ เย​ซู ไต่ หมี่ อ๊ะ . ทิน-ฮู่ง หย่า ปุน นิ่น แอ๋ง นั่ง ต้าย . อี้ หฒั่น นิ่น เฒว์ย เจี๊ยน ทิน-ฮู่ง เญย บย่าว แหมง เถง บัว โจ้ว ทิน-ฮู่ง .
45008035	กี​ตู่ ฮนั้ม บัว . ม่าย หาย หญู่ง ไฮ่ โหฒว ปุน บัว แฆะ ตุ๊ ดุ๊ด ? หน่าน ฒี่ง ไฟ ? ขวน เฮญี้ยว เญย สี่ ไฟ ? หฒุ เมี่ยน โหฒว โตะ ไฟ ? หง่อ หฮนาง ไฟ ? หลาย จ่ม ไม้ ม่าย ลุย-โหว ฒุ ไฟ ? ไฮ่ ห่อย แหม่ง เญย สี่ ไฟ ? หฒุ ไต๋ ไต่ ไฟ ?
45008036	ฮนั้ง กีง-โซว เฟี้ย เจี๊ยน ก๊อง , “ เหว่ย เม่ย เยีย บัว เฒี่ยง ฮนอย หฒุ เมี่ยน ไต๋ เจี๊ยน เยียม . เมี่ยน ฝุน เยีย บัว ฮนั้ง เป๋น อ๋อย หฒุ ไต๋ เญย ปะกี ยู่ง นอ . ”
45008037	เยียม น้าย เต๋ย เหยียด ฒู้ง ไหฑ่ ฒี่ง , กี​ตู่ , ต้ง ฮนั้ม บัว วั้ว เต้า , ปุน บัว ฮี่ง เจี๋ย เหฑ่ง .
45008038	เยีย เสียน ตี่ง ทิน-ฮู่ง ฮนั้ม บัว หย่า ไม้ ม่าย หาย หญู่ง ไฮ่ แฆะ ดุ๊ด ปุน นิ่น ไม้ ฮนั้ม , ไม้ กุ๊น เฒี่ยง ไฟ ไต่ , ฟิน-เมี่ยน ไฟ เมี้ยน , หาย หญู่ง ม่าย หลี่ง ม่าย ชะ เญย , อี้ หฒั่น ธ้วด ต้าย เญย สี่ ไฟ ฆะฮ้า ฮี้ง เญย สี่ ,
45008039	เยียม กู้ หงว่าย ลู่ง ไฟ กะเดี๊ย เดา เญย , ไฟ หาย หญู่ง เหฒย ต้าย เญย หม่าน หมวด . ทิน-ฮู่ง หล่ง บัว เญย เฒี้ยว , กี​ตู่ เย​ซู , ปิ๋ว เม่ง นิ่น ฮนั้ม บัว , หย่า ไม้ ม่าย หาย หญู่ง ไฮ่ แฆะ ดุ๊ด ปุน ทิน-ฮู่ง ไม้ ฮนั้ม .
45009001	เยีย เหธา กี​ตู่ จวั่ง แหม่ง เฒี่ยง , เยีย ก๊อง เฒียน หว่า , ไม้ ก๊อง-แปะ . เยีย กั้น เญย เฮญี้ยว ม่าย สีง ลี่ง กุ๊น เจี๊ยน ฯฒฯ ปุน เยีย ฮิ้ว ตี่ง เยีย ไม้ ก๊อง-แปะ .
45009002	เยีย เหว่ย เยีย กั้น เญย ฝีง , จวั่ง อ๊อ จวั่ง บู๊ง เญย เมี่ยน , เฑ่า ตุ๊ โค้ว ไห่ . เฮญี้ยว หฒั่นๆ มุน เจี๊ยน เยียม .
45009003	สี ก๊อง ไฮ่ เถง ตุ๊ นิ่น บัว นอ , เยีย หญุ่น ปุน ทิน-ฮู่ง เหฒียว เยีย หฒุ เหธา กี​ตู่ เล่ย ฆอย .
45009004	นิ่น บัว เซ อิ​สะ​ลา​เอน เมี่ยน , ต้ง ทิน-ฮู่ง กิ๊น ต้าย เป๋น นิ่น เญย น่าม โญ์ว . นิ่น บัว ตุ๊ ปวัด นิ่น หิ่น ธ้วด เญย ฌัง-หล่าง . ทิน-ฮู่ง ตุ๊ เหธา นิ่น บัว แล์ง เจี๋ย ธั้ม-หญู่ง แหง่ง หว่า หย่า ปุน เล์ย-หลัด นิ่น บัว . นิ่น บัว ฮิ้ว ตุ๊ ฮนั้ง หาย นอ หฒั่ง ทิน-ฮู่ง , หย่า ฒิบ ลิ์ว นิ่น แล์ง เญย หว่า .
45009005	นิ่น บัว เซ โหฒว ม่าย เม่ง เต้า วั้ว เต๋ย อง-ถาย เญย เฒ้ย-ฟุน . กี​ตู่ ธ้วด เสย เป๋น ป้าม เมี่ยน หย่า เยียม นิ่น บัว เญย ป๊วน ธ้วด ต้าย . หฒวัง เมี่ยน อ๋อย หฒุ เหยียด ลิ์ว เธง ทิน-ฮู่ง , ต้ง กุ๊น หม่าน หมวด วั้ว เต้า . อา​เมน .
45009006	เยีย ไม้ เฒ์ย ก๊อง ทิน-ฮู่ง ปู๋ง ด๊อด นิ่น แล์ง เญย หว่า , เหว่ย หฒุ อิ​สะ​ลา​เอน เมี่ยน หย่า ไม้ เฒ์ย เต้าๆ เป๋น เหฑ่ง ทิน-ฮู่ง เญย เมี่ยน .
45009007	อับ​ลา​ฮัม เญย เฒ้ย-ฟุน หย่า ไม้ เฒ์ย เหยียด ฒู้ง โหฒว ทิน-ฮู่ง เญย น่าม โญ์ว . ทิน-ฮู่ง บั๋ว อับ​ลา​ฮัม , “ เม่ย เญย โฮ์ ต่อย เฒ้ย-ฟุน อ๋อย เยียม อี​สัก ต้าย . ”
45009008	เอ๋ย เล์ย เซ ไม้ เฒ์ย อับ​ลา​ฮัม โหฒว เตีย ตุ๊ ต้าย เญย ฝุเจว๊ย โหฒว ทิน-ฮู่ง เญย น่าม โญ์ว . เซ ขูง เอย ทิน-ฮู่ง แล์ง เญย หว่า ธ้วด เสย วั้ว เต๋ย หธีง ฝุน เฒียน เฒ้ย-ฟุน .
45009009	เหว่ย หฒุ ทิน-ฮู่ง แล์ง เญย หว่า ฮนั้ง น้าย นอ ก๊อง . “ เถา ตี่ง เหฒียง เญย เฒี่ยง โห่ เยีย แอ๋ง ต้าย , ซา​ลา ฯฒฯ ตุ๊ เต้า ตอน ต้าย อ๊ะ . ”
45009010	ไม้ ตาน ฮนั้ง หน่าย . เล​เบ​คา เญย อี เต้า ตอน จวั่ง เต้า เตีย . ต้ง บัว เญย อง-ถาย , อี​สัก .
45009011	มป่า น้าย เต๋ย ซูง-กู้งว์า ไม้ แก้ง ธ้วด เสย , ไม้ แก้ง โหฒว หาย หญู่ง หลง ไฟ หว่าย , ทิน-ฮู่ง ปุน ธีง นิ่น เอย นิ่น กั้น เญย เอ๋ย กิ๊น เมี่ยน ต้าย . ไม้ เฒ์ย เมี่ยน โหฒว หาย หญู่ง , เซ ทิน-ฮู่ง กั้น กิ๊น ต้าย .
45009012	ทิน-ฮู่ง ฯฒฯ บั๋ว เล​เบ​คา , “ ก๋อ อ๋อย หฒุ ฟู-สู โย์ว . ”
45009013	ฮนั้ง กีง-โซว เฟี้ย เจี๊ยน ก๊อง นอ , “ เยีย ฮนั้ม ยา​โค้บ มป่า เยีย ฑอง เอ​ซาว . ”
45009014	วั้ว หญู่ง บัว อ๋อย หฒุ ฮนั้ง หาย นอ ก๊อง ? ทิน-ฮู่ง ไม้ แป้ง ฟิม ไฟ ? ฒู้ง ไม้ เฒ์ย !
45009015	ทิน-ฮู่ง ก๊อง บั๋ว โม​เซ , “ เยีย อ๋อย ค้อ-เลี่ยน หาย เต้า เยีย ฯฒฯ ค้อ-เลี่ยน , อ๋อย โหฒว หลง ปุน หาย เต้า , เยีย ฯฒฯ โหฒว หลง อ๊ะ . ”
45009016	ฮนั้ง หน่าย , ทิน-ฮู่ง ค้อ-เลี่ยน เมี่ยน เซ ไม้ เฒ์ย เหว่ย เมี่ยน อ๋อย เญย , หย่า ไม้ เฒ์ย เหว่ย เมี่ยน โหฒว หาย หญู่ง . เซ ทิน-ฮู่ง กั้น ค้อ-เลี่ยน ฮนั้ง .
45009017	เยียม วั้ว กีง-โซว , ทิน-ฮู่ง ม่าย โจ๋ว หว่า บั๋ว อี​ยิบ เต่ย-ปูง เญย ฮู่ง เตี๋ย . กีง-โซว ก๊อง , “ เยีย เหว่ย น้าย ปุน เม่ย ตุ๊ โหฒว ฮู่ง . เยีย อ๋อย หล่ง เม่ย ปุน เมี่ยน ปวัด เยีย เญย ต้ม ชะ หย่า ปุน เยีย ตุ๊ เม่ง เต้า ซีง ปวั๊ง ลู่ง เดี๊ย . ”
45009018	ฮนั้ง หน่าย , ทิน-ฮู่ง อ๋อย ค้อ-เลี่ยน หาย เต้า นิ่น ฯฒฯ ค้อ-เลี่ยน อ๊ะ . อ๋อย ปุน หาย เต้า เฮญี้ยว แหง่ง นิ่น ฯฒฯ ปุน วั้ว เต้า เฮญี้ยว แหง่ง อ๊ะ .
45009019	วั้ว หญู่ง , เหฑีย ม่าย เต้า เม่ย บัว อ๋อย บั๋ว เยีย , “ ฮนั้ง หน่าย , ทิน-ฮู่ง ฮนั้ง หาย นอ ไฮ่ ไกว๋ เมี่ยน ? หาย เต้า ไฮ่ แหง่ง ทิน-ฮู่ง เญย เอ๋ย ? ”
45009020	เม่ย โหฒว หาย เต้า หธีง ก๊าม เหธา ทิน-ฮู่ง แฑง ? เม่ย ขูง โหฒว ป้าม เมี่ยน ฮนั้ง . เนีย-อ๋ง ฒู้ง ไม้ หน่าย นั้น เนีย หฒั่ง , “ เม่ย เหว่ย หาย ติ่ว นั้น เยีย ต้าย ฮนั้ง น้าย นอ ? ”
45009021	นั้น เนีย หฒั่ง ม่าย เล์ย เฒาะ ดุ้น เนีย เซว่ย เอ๋ย นั้น อี นอม อ๋ง ไม้ เฒ์ย ? นั้น นอม โหฒว โพว-ทง เญย อ๋ง , นั้น นอม โหฒว เหล่ง เจ๊ย เญย อ๋ง .
45009022	ทิน-ฮู่ง หย่า ฟี่ ฮนั้ง เญย โหฒว . นิ่น อ๋อย ปุน ธีง นิ่น โน์ว ไห่ เมี่ยน หย่า ปุน นิ่น บัว ปวัด นิ่น เญย ต้ม ชะ . มป่า นิ่น โหฒว เฮญี้ยว ด๊าว เญี์ยน เจี๊ยน ต้ง นิ่น โน์ว ไห่ , หลิ่ว เล์ย หฒุ เหมียด วั้ว เต๋ย .
45009023	ทิน-ฮู่ง หย่า อ๋อย ปุน นิ่น เญย ต้ม ฌัง-หล่าง ธ้วด ต้าย , นิ่น ฯฒฯ ค้อ-เลี่ยน บัว , ต้ง นิ่น หลิ่ว เล์ย เหฒียง จวั่ง เจี๊ยน ฒิบ นิ่น เญย ฌัง-หล่าง วั้ว เต๋ย .
45009024	บัว เซ ต้ง วั้ว หญู่ง เมี่ยน อ๊ะ , ต้ง นิ่น เห่ว ต้าย วั้ว เต๋ย . ไม้ ตาน เห่ว ยิว​ไท เมี่ยน ต้าย ฮนั้ง , นิ่น หย่า เห่ว จั๋น .
45009025	เยียม โฮ​เซ​ยา เฟี้ย ต้าย เญย โซว ทิน-ฮู่ง ก๊อง , “ ต้ง ไม้ เฒ์ย โหฒว เยีย เญย แปะ ฝีง , เยีย อ๋อย เห่ว โหฒว ‘ เยีย เญย แปะ ฝีง . ’ ต้ง เยีย ไม้ ฮนั้ม วั้ว เต้า , เยีย อ๋อย เห่ว ‘ เยีย ฮนั้ม วั้ว เต้า . ’ ” ‘ เม่ย บัว ไม้ เฒ์ย เยีย เญย แปะ ฝีง . ’ เยียม วั้ว นอม ต๋อง นิ่น บัว อ๋อย ตุ๊ บั๋ว เห่ว , ‘ เฒี่ยง เจี๊ยน เญย ทิน-ฮู่ง เญย น่าม โญ์ว . ’ ”
45009026	“ แอ๋ง เยียม ทิน-ฮู่ง ก๊อง บั๋ว เจี๋ย นิ่น บัว , ‘ เม่ย บัว ไม้ เฒ์ย เยีย เญย แปะ ฝีง . ’ เยียม วั้ว นอม ต๋อง นิ่น บัว อ๋อย ตุ๊ บั๋ว เห่ว , ‘ เฒี่ยง เจี๊ยน เญย ทิน-ฮู่ง เญย น่าม โญ์ว . ’ ”
45009027	อิ​สะ​ยา หย่า เห่ว เจี๊ยน ก๊อง อิ​สะ​ลา​เอน เมี่ยน . นิ่น ก๊อง , “ ไม้ กุ๊น อิ​สะ​ลา​เอน เมี่ยน ด่ง ค้อย-เฮลน เญย ซา-เฒียว ธั้ม , เหฒ่ง เหฌี่ย ตุ๊ เหฌียว เญย เมี่ยน โหฒะ .
45009028	เหว่ย หฒุ เฒี้ยว อ๋อย เยียม น้าย ลู่ง เดี๊ย เซี้ยบๆ เญย เซี้ยม เหฑ่ง เมี่ยน เญย ฒุ์ย . ”
45009029	แอ๋ง ฮนั้ง ฒิ่น ด่าง อิ​สะ​ยา ก๊อง เจี๋ย , “ สี ก๊อง เน่น เจี๋ย เญย เฒี้ยว ไม้ เลี่ยว เหฌี่ย เต๋ย เฒ้ย-ฟุน ปุน เยีย บัว , เยีย บัว ฯฒฯ หฒุ ฮนั้ง โส​โดม เหธา โก​โม​ลา ฒี่ง . ”
45009030	วั้ว หญู่ง , บัว อ๋อย หฒุ ฮนั้ง หาย นอ ก๊อง ? อ๋อย หฒุ ก๊อง น้าย . จั๋น ไม้ เฒ์ย ล์อ เจ๊า เหธา ทิน-ฮู่ง หอบ เฮญี้ยว , มป่า นิ่น บัว เสียน เขา ทิน-ฮู่ง ฯฒฯ ตุ๊ เหธา นิ่น หอบ เฮญี้ยว หมี่ อ๊ะ .
45009031	อิ​สะ​ลา​เอน เมี่ยน ฮนั้ม อ๋อย เขา เล์ย-หลัด ตุ๊ เหธา ทิน-ฮู่ง หอบ เฮญี้ยว มป่า นิ่น บัว ไม้ ตุ๊ เหธา นิ่น หอบ .
45009032	เหว่ย หาย ติ่ว ? เหว่ย หฒุ นิ่น บัว ปั่ง นิ่น บัว กั้น โหฒว เญย สี่ , นิ่น บัว ไม้ เสียน เขา ทิน-ฮู่ง . นิ่น บัว ดิ๊ หฒุ ต้ง กีง-โซว ก๊อง วั้ว นอม หละเปย๊ย .
45009033	กีง-โซว ก๊อง , “ หมั่ง ก๋า , เยีย ปุน นอม หละเปย๊ย เยียม วั้ว สิ​โอน ฒี่ง . เมี่ยน ฯฒฯ ดิ๊ หฒุ วั้ว นอม หละเปย๊ย ดอบ . หาย เต้า เสียน เขา นิ่น , วั้ว เต้า เหยียด ลิ์ว ไม้ ไญ้ . ”
45010001	ก๋อ - โย์ว อ่า , เยีย หฒะเก้ง ! อ๋อย ทิน-ฮู่ง เหฌียว เหธา เยีย จวั่ง ฝีง เญย เมี่ยน ไห่ อ๊ะ , ฯฒฯ เหฌี่ย ชะ เถง นิ่น บัว โท้ ทิน-ฮู่ง .
45010002	เยีย เถง นิ่น บัว โหฒว ฒอง-เหฒง ก๊อง นิ่น บัว เหว่ย ทิน-ฮู่ง จอม เฮญี้ยว ไห่ , มป่า นิ่น บัว ไม้ เม่ง แปะ ทิน-ฮู่ง เญย เจ๊า .
45010003	นิ่น บัว ไม้ ฮิ้ว ตุ๊ ทิน-ฮู่ง ฮนั้ง หาย นอ ปุน เมี่ยน เหธา นิ่น หอบ เฮญี้ยว ฯฒฯ ต๊า กั้น เญย หฒะเอ๋ย อ๋อย เหธา ทิน-ฮู่ง หอบ . นิ่น บัว ไม้ หล่ง ทิน-ฮู่ง เญย หฒะเอ๋ย .
45010004	กี​ตู่ โหฒว ปุน เล์ย-หลัด เหฑ่ง หมี่ อ๊ะ . ฮนั้ง หน่าย , หาย เต้า เสียน เขา กี​ตู่ ฯฒฯ ตุ๊ เหธา ทิน-ฮู่ง หอบ เฮญี้ยว .
45010005	โม​เซ เฟี้ย เจี๊ยน ก๊อง เมี่ยน กัน เล์ย-หลัด ตุ๊ เหธา ทิน-ฮู่ง หอบ เฮญี้ยว เญย หฒะเอ๋ย . นิ่น ก๊อง , “ หาย เต้า เอย เจี๊ยน เล์ย-หลัด โหฒว , วั้ว เต้า ฯฒฯ ตุ๊ เอย เล์ย-หลัด เฒี่ยง เจี๊ยน . ” “ ไม้ ตู๋ง เยียม เฮญี้ยว ฮนั้ม , ‘ หาย เต้า อ๋อย ฝาว ทิน-ต้อง ? ’ ” ( น้าย เซ เหว่ย ต้อ กี​ตู่ เหฌี่ย . )
45010006	มป่า กีง-โซว หย่า ก๊อง เหว่ย เสียน กี​ตู่ ฯฒฯ ตุ๊ เหธา ทิน-ฮู่ง หอบ เฮญี้ยว เญย หฒะเอ๋ย . กีง-โซว ก๊อง , “ ไม้ ตู๋ง เยียม เฮญี้ยว ฮนั้ม , ‘ หาย เต้า อ๋อย ฝาว ทิน-ต้อง ? ’ ” ( น้าย เซ เหว่ย ต้อ กี​ตู่ เหฌี่ย . )
45010007	“ หย่า ไม้ ตู๋ง ฮนั้ม , ‘ หาย เต้า อ๋อย มี่ง เยี่ยม เกน ? ’ ” ( น้าย เซ เหว่ย ปุน กี​ตู่ เยียม ไต่ มี่ง เญย เมี่ยน เญย ต๋อง ธ้วด ต้าย . ) “ ทิน-ฮู่ง เญย หว่า เยียม นิด เม่ย ฟัด เญย , ฒู้ง เยียม เจี๊ยน เม่ย เญย ฑุ่ย หย่า เยียม เจี๊ยน เม่ย เญย เฮญี้ยว . ” “ หาย เต้า เสียน เขา นิ่น , วั้ว เต้า ฒู้ง ไม้ ไญ้ . ” “ หาย เต้า เห่ว เฒี้ยว เญย บั๋ว , วั้ว เต้า ตุ๊ เหฌียว อ๊ะ . ”
45010008	กีง-โซว ฮนั้ง น้าย นอ ก๊อง , “ ทิน-ฮู่ง เญย หว่า เยียม นิด เม่ย ฟัด เญย , ฒู้ง เยียม เจี๊ยน เม่ย เญย ฑุ่ย หย่า เยียม เจี๊ยน เม่ย เญย เฮญี้ยว . ” น้าย เซ เยีย บัว ฒุ่น บั๋ว เมี่ยน อ๋อย หฒุ เสียน เฒี้ยว วั้ว เต๋ย หว่า .
45010009	สี ก๊อง เม่ย เญย ฑุ่ย เหญี่ยม , “ เย​ซู โหฒว เฒี้ยว , ” เม่ย หย่า หล่ง เฮญี้ยว เสียน เย​ซู ไต่ มี่ง , ทิน-ฮู่ง แอ๋ง ปุน นิ่น นั่ง ต้าย , เม่ย ฯฒฯ ตุ๊ เหฌียว อ๊ะ .
45010010	เหว่ย หฒุ บัว หล่ง เฮญี้ยว เสียน ฯฒฯ ตุ๊ เหธา ทิน-ฮู่ง หอบ . บัว หล่ง ฑุ่ย เหญี่ยม เย​ซู โหฒว เฒี้ยว , บัว ฯฒฯ ตุ๊ เหฌียว อ๊ะ .
45010011	กีง-โซว ม่าย โจ๋ว หว่า ก๊อง , “ หาย เต้า เสียน เขา นิ่น , วั้ว เต้า ฒู้ง ไม้ ไญ้ . ”
45010012	เหว่ย หฒุ ยิว​ไท เมี่ยน เหธา จั๋น ฟี่ ฮนั้ง เญย , ไม้ กั้น หญู่ง . เหยียด ฒู้ง จวั่ง เต้า เฒี้ยว ฮนั้ง , ต้ง โหฒว หม่าน เมี่ยน เญย เฒี้ยว วั้ว เต้า . หาย เต้า โท้ เฒี้ยว , เฒี้ยว ฯฒฯ ธั้มๆ เญย เหธย ฟุ ปุน วั้ว เต้า .
45010013	ฮนั้ง กีง-โซว ก๊อง นอ , “ หาย เต้า เห่ว เฒี้ยว เญย บั๋ว , วั้ว เต้า ตุ๊ เหฌียว อ๊ะ . ”
45010014	สี ก๊อง เมี่ยน ไม้ แก้ง เสียน เย​ซู กี​ตู่ , นิ่น บัว ฮนั้ง หาย นอ ไฮ่ เห่ว นิ่น ? สี ก๊อง ไม้ แก้ง ไฮ์ หาย เต้า ก๊อง เจี๋ย เย​ซู เญย เจ๊า-โหล่ว , นิ่น บัว ฮนั้ง หาย นอ ไฮ่ เสียน ? สี ก๊อง ไม้ ม่าย หาย เต้า ฒุ่น คู้ เฝียน ปุน นิ่น บัว หมวัง , นิ่น บัว ฮนั้ง หาย นอ ไฮ่ ตุ๊ ไฮ์ คู้ เฝียน ?
45010015	สี ก๊อง ไม้ ม่าย หาย เต้า พ้าย เมี่ยน มี่ง ฒุ่น คู้ เฝียน , เมี่ยน ฮนั้ง หาย นอ ไฮ่ มี่ง ฒุ่น ? ฮนั้ง กีง-โซว ก๊อง นอ , “ ปวัด เมี่ยน ต้าย ฒุ่น คู้ เฝียน เก้ง อะเฮน้ย ไห่ อ๊ะ . ”
45010016	มป่า ไม้ เฒ์ย อิ​สะ​ลา​เอน เมี่ยน เต้าๆ ฒิบ คู้ เฝียน เหว่ย หฒุ อิ​สะ​ยา ก๊อง , “ เฒี้ยว อ่า , หาย เต้า เสียน เยีย บัว ฒุ่น เญย หว่า ? ”
45010017	ฮนั้ง หน่าย , เมี่ยน เสียน เหว่ย หฒุ นิ่น บัว ไฮ์ กี​ตู่ เญย โต์ . นิ่น บัว ตุ๊ ไฮ์ เหว่ย หฒุ ม่าย เมี่ยน มี่ง ฒุ่น ปุน นิ่น บัว หมวัง .
45010018	มป่า เยีย อ๋อย หน่าย ก๋า , นิ่น บัว หฒะเก้ง ไม้ ไฮ์ เจี๋ย กี​ตู่ เญย โต์ ไฟ ? ไฮ์ เจี๋ย เญย เหลาะ . ฮนั้ง กีง-โซว ก๊อง นอ , “ ฒุ่น โต์ เมี่ยน เญย เฉีย ซีง ก๋อม ป้าม เกน . นิ่น บัว เญย หว่า ฒุ่น จ่ม ลู่ง เดี๊ย . ” “ เยีย อ๋อย ปุน เม่ย บัว เหมว่ย เจี๊ยะ เหยียด ฝีง จั๋น . เยีย อ๋อย หล่ง เหยียด ฝีง หฮงง เญย เมี่ยน ธัวะ เม่ย บัว เฉีย เจี์ย . ” “ ไม้ ล์อ เยีย วั้ว เต๋ย ตุ๊ ปวัด เยีย . ไม้ หน่าย เถา เยีย วั้ว เต๋ย , เยีย ปุน นิ่น บัว ฮิ้ว ตุ๊ เยีย . ”
45010019	เยีย อ๋อย แอ๋ง หน่าย ก๋า , อิ​สะ​ลา​เอน เมี่ยน ไม้ เม่ง แปะ ไฟ ? โม​เซ กั้น หล่ง ทิน-ฮู่ง เญย หว่า เตา ด่าง . นิ่น ก๊อง , “ เยีย อ๋อย ปุน เม่ย บัว เหมว่ย เจี๊ยะ เหยียด ฝีง จั๋น . เยีย อ๋อย หล่ง เหยียด ฝีง หฮงง เญย เมี่ยน ธัวะ เม่ย บัว เฉีย เจี์ย . ”
45010020	อิ​สะ​ยา หย่า หล่ง ทิน-ฮู่ง เญย หว่า เก้า ปู๋ง หล่าง เญย ก๊อง . นิ่น ก๊อง , “ ไม้ ล์อ เยีย วั้ว เต๋ย ตุ๊ ปวัด เยีย . ไม้ หน่าย เถา เยีย วั้ว เต๋ย , เยีย ปุน นิ่น บัว ฮิ้ว ตุ๊ เยีย . ”
45010021	อิ​สะ​ยา หย่า เฟี้ย เจี๊ยน ทิน-ฮู่ง เญย หว่า ก๊อง เถา อิ​สะ​ลา​เอน เมี่ยน . นิ่น ก๊อง , “ เยีย เฒี่ยง ฮนอย ซูง เจี๊ยน ปั์ว อ๋อย ฒิบ ไม้ หมวัง หว่า , เฮญี้ยว แหง่ง เญย เมี่ยน . ”
45011001	วั้ว หญู่ง , เยีย หน่าย ก๋า , ทิน-ฮู่ง กวั่ง นิ่น เญย แปะ ฝีง ไฟ ? ฒู้ง ไม้ เฒ์ย ! เยีย กั้น หย่า เฒ์ย เหยียด เต้า อิ​สะ​ลา​เอน เมี่ยน , อับ​ลา​ฮัม เญย เฒ้ย-ฟุน , เบน​ยา​มิน ฝีง .
45011002	ทิน-ฮู่ง ไม้ กวั่ง นิ่น เยียม กอน กิ๊น ต้าย เญย เมี่ยน . เม่ย บัว ไม้ ฮิ้ว ตุ๊ เอ​ลี​ยา ต้อ อิ​สะ​ลา​เอน เมี่ยน เญย สี่ มี่ง โก๋ ทิน-ฮู่ง วั้ว โต่ว กีง-โซว ไฟ ?
45011003	เอ​ลี​ยา ก๊อง , “ เฒี้ยว อ้า ! นิ่น บัว ไต๋ เม่ย เญย หฒวัง โต่ว หว่า เมี่ยน , หย่า แธะ หว่าย เม่ย เญย เหฒี่ย-ต้อง . ขูง เหฒ่ง เยีย กั้น ดุ ล่าน เมี่ยน ฮนั้ง . นิ่น บัว หย่า อ๋อย ไต๋ เยีย . ”
45011004	ทิน-ฮู่ง ฮนั้ง หาย นอ เตา นิ่น ? ทิน-ฮู่ง ก๊อง , “ เยีย เหว่ย เยีย กั้น เลี่ยว เหฌี่ย เสี่ย ธิน ล่าน เมี่ยน . นิ่น บัว หย่า ไม้ เกว่ย เหฌี่ย ป๋าย เจี๋ย บา​อัน เฒี่ยน . ”
45011005	อี้ จ๋า ฮนอย หย่า ฟี่ ฮนั้ง เญย . ทิน-ฮู่ง เอย เจี๊ยน นิ่น เญย เอน กิ๊น เต๋ย เมี่ยน โหฒะ เญย .
45011006	ทิน-ฮู่ง กิ๊น นิ่น บัว ต้าย เซ เอย นิ่น เญย เอน ฮนั้ง . ไม้ เฒ์ย นิ่น บัว กั้น โหฒว เญย สี่ . สี ก๊อง ทิน-ฮู่ง เอย เมี่ยน โหฒว เญย กิ๊น นิ่น บัว นอ , นิ่น เญย เอน เซ ไม้ เฒ์ย เฒียน เอน อ๊ะ .
45011007	วั้ว หญู่ง ฮนั้ง หาย นอ ? อิ​สะ​ลา​เอน เมี่ยน ล์อ เญย , นิ่น บัว ล์อ ไม้ ปวัด . มป่า ต้ง ทิน-ฮู่ง กิ๊น ต้าย โหฒะ เญย วั้ว เต๋ย ล์อ ตุ๊ ปวัด . เหฒ่ง เหฌี่ย วั้ว เต๋ย เฮญี้ยว แหง่ง หมี่ อ๊ะ .
45011008	ฮนั้ง กีง-โซว เฟี้ย เจี๊ยน ก๊อง นอ , “ ทิน-ฮู่ง หย่า ปุน นิ่น บัว เญย เฮญี้ยว ม์อง หมี่ อ๊ะ . เถา อี้ จ๋า ฮนอย ปุน นิ่น บัว เญย มฒีง หมั่ง ไม้ ปวัด ,
45011009	ดา​วิด หย่า ก๊อง , “ อ๋อย โท้ ปุน นิ่น บัว เญย ยิ่น หวุ่ย เป๋น มู์ง หฒาว เจี๊ยน , หย่า เป๋น โขว ฮลบ เจี๊ยน นิ่น บัว , เป๋น หละเปย๊ย ปุน นิ่น บัว ดิ๊ หฒุ ดอบ หย่า ไฮ่ เป๋น วิน จ๊าว นิ่น บัว .
45011010	โท้ ปุน นิ่น บัว เญย มฒีง บั๊ว , หมั่ง ไม้ ปวัด , หย่า ปุน นิ่น บัว เหยียด ลิ์ว เปย๋า ไม้ ดุ๊ด นิ่น บัว เญย โค้ว หน่าน . ”
45011011	เยีย ฯฒฯ แอ๋ง หน่าย ก๋า , ยิว​ไท เมี่ยน ดิ๊ หฒุ ดอบ มี่ง , นิ่น บัว หฒุ ป่าย เญย ไฟ ? ฒู้ง ไม้ เฒ์ย ! เหว่ย หฒุ นิ่น บัว ป์าม ฒุ์ย , ทิน-ฮู่ง หธีง ต้าย เหฌียว จั๋น เหว่ย ปุน ยิว​ไท เมี่ยน เหมว่ย เจี๊ยะ นิ่น บัว .
45011012	ยิว​ไท เมี่ยน ป์าม เญย ฒุ์ย ปุน ลู่ง เดี๊ย เมี่ยน ตุ๊ ฟุ ธั้ม . ยิว​ไท เมี่ยน เสียน เญย เจ๊า ด๊อด , ฯฒฯ ปุน จั๋น ตุ๊ ฟุ ธั้ม . วั้ว หญู่ง , ทิน-ฮู่ง เหฌียว เหยียด ฒู้ง ยิว​ไท เมี่ยน ปวั๊ง โสว โหม่ว วั้ว หฒั่น , ลู่ง เดี๊ย เมี่ยน ฯฒฯ จา ตุ๊ ฟุ ด่ง หาย ธั้ม อ๊ะ !
45011013	อี้ หฒั่น เยีย เหธา เม่ย บัว จั๋น ก๊อง หว่า . เหว่ย หฒุ เยีย โหฒว กง-โฒ่ โต่ว ทิน-ฮู่ง เญย หว่า ปุน จั๋น , เยีย ฯฒฯ ฝุน เยีย เญย กง เจี๊ยน ไห่ .
45011014	เหฑีย เยีย ไฮ่ โหฒว ปุน เหธา เยีย จวั่ง ฝีง เญย เมี่ยน เหมว่ย เจี๊ยะ ฯฒฯ ม่าย เต๋ย เหว่ย เยีย โหฒว เญย , ตุ๊ ทิน-ฮู่ง เหฌียว นิ่น บัว .
45011015	ทิน-ฮู่ง กวั่ง อิ​สะ​ลา​เอน เมี่ยน วั้ว หฒั่น , เมี่ยน ม่าน ตุ๊ เหธา ทิน-ฮู่ง หอบ . วั้ว หญู่ง , สี ก๊อง ทิน-ฮู่ง ฒิบ ยิว​ไท เมี่ยน หฑวน ฮนั้ง หาย นอ ? เซ ฮนั้ง นิ่น บัว ไต่ มี่ง แอ๋ง นั่ง ต้าย นอ .
45011016	สี ก๊อง เหยียด ดุ้น ฌั้ว-เญี์ยม , เฒาะ ติ๊ เตียน ฝ่ง ห่อ ทิน-ฮู่ง , เฒี่ยง ดุ้น ฌั้ว ฯฒฯ เป๋น ทิน-ฮู่ง เญย เหฑ่ง หมี่ อ๊ะ . สี ก๊อง เฒาะ เดี๋ยง-ฑู่ง ฝูง ปุน ทิน-ฮู่ง , เลี่ยม เดี๋ยง-ฆว่า ฯฒฯ เป๋น ทิน-ฮู่ง เญย เหฑ่ง หมี่ อ๊ะ .
45011017	ม่าย เต๋ย เฒียน กะลั้น ฆว่า หฒุ พิด กวั่ง , แอ๋ง ต้อ เฮยี่ย กะลั้น ฆว่า ต้าย ต๋าว เจี๊ยน . เม่ย บัว จั๋น เซ ฮนั้ง เฮยี่ย กะลั้น ฆว่า หย่า ตุ๊ เฒียน ฑู่ง เญย ววม ยู์ง เม่ย บัว .
45011018	วั้ว หญู่ง , ไม้ ตู๋ง หมั่ง เผีย หฒุ พิด กวั่ง วั้ว เต๋ย เดี๋ยง-ฆว่า . เม่ย บัว ฝู่ง ไฮ่ เธง-โฮล ? จั๋ง เจี๊ยน เม่ย บัว ขูง โหฒว ฆว่า , ไม้ เฒ์ย ยู์ง ฑู่ง . เซ ฑู่ง ยู์ง เม่ย บัว .
45011019	เหฑีย เม่ย บัว จั๋น อ๋อย ก๊อง , “ เฒ์ย เญย , มป่า น้าย เต๋ย ฆว่า หฒุ พิด กวั่ง เหว่ย เฒาะ เยีย บัว ต้าย ต๋าว เจี๊ยน . ”
45011020	เฒียน เญย . นิ่น บัว หฒุ พิด กวั่ง เหว่ย หฒุ นิ่น บัว ไม้ เสียน . มป่า เม่ย บัว ตุ๊ เฒี่ยง เจี๊ยน เหว่ย หฒุ เม่ย บัว เสียน . ฮนั้ง หน่าย , ไม้ ตู๋ง โหฒว เหมา . อ๋อย หฒุ กั้ม เหฑีย .
45011021	สี ก๊อง ทิน-ฮู่ง ไม้ เลี่ยว เฒียน กะลั้น ฆว่า นอ , เม่ย บัว เฮยี่ย กะลั้น ฆว่า นิ่น หย่า ไม้ เลี่ยว อ๊ะ .
45011022	ฮนั้ง หน่าย , บัว ปวัด ทิน-ฮู่ง ไฮ่ โหฒว หลง หย่า ไฮ่ ตี่ง เมี่ยน เญย ฒุ์ย . ต้ง เสียน เญย เจ๊า ด๊อด วั้ว เต๋ย ยิว​ไท เมี่ยน , ทิน-ฮู่ง ตี่ง นิ่น บัว เญย ฒุ์ย , มป่า โหฒว หลง ปุน เม่ย บัว . ตะฟ่าน เม่ย บัว โหฒว หอบ , ผุย ตุ๊ นิ่น โหฒว หลง , นิ่น ฯฒฯ โหฒว หลง เจี๊ยน มี่ง . เม่ย บัว โหฒว ไม้ หอบ นอ , เม่ย บัว หย่า หฒุ พิด กวั่ง อ๊ะ .
45011023	สี ก๊อง ยิว​ไท เมี่ยน ก๊อย เฮญี้ยว หฑวน ต้าย เสียน ทิน-ฮู่ง , นิ่น บัว แอ๋ง ตุ๊ ต๋าว เจี๊ยน เฒียน กะลั้น เดี๋ยง , เหว่ย หฒุ ทิน-ฮู่ง ไฮ่ เฒาะ นิ่น บัว ต๋าว เจี๊ยน .
45011024	สี ก๊อง เม่ย บัว เป๋น เฮยี่ย กะลั้น ฆว่า หฒุ พิด ดุ๊ด ต้าย ต๋าว เจี๊ยน เฒียน กะลั้น เดี๋ยง , ต้ง ไม้ เฒ์ย กั้น เญย เดี๋ยง-หม่า , ทิน-ฮู่ง แอ๋ง เฒาะ ยิว​ไท เมี่ยน , ต้ง เฒียน กะลั้น ฆว่า , แอ๋ง ต๋าว เจี๊ยน นิ่น บัว กั้น เญย เฒียน เดี๋ยง , เก้า ฮู่ง เห่ เจี๋ย เหฒีย ตั้ง .
45011025	ก๋อ - โย์ว อ่า , ม่าย ติ่ว ไม้ แก้ง บย๋าง ย่าง เญย เฒียน เล์ย เยีย อ๋อย ปุน เม่ย บัว ฮิ้ว , เหว่ย ปุน เม่ย บัว ไม้ เธง กั้น ม่าย ธง-เม่ง . เซ ต้ง น้าย อ๊ะ . อิ​สะ​ลา​เอน เมี่ยน ไม้ เฒ์ย อ๋อย เหยียด ลิ์ว เฮญี้ยว แหง่ง . ขูง แหง่ง เถา จั๋น ต้าย เปียะ ทิน-ฮู่ง ปวั๊ง โสว โหม่ว .
45011026	ฮนั้ง หน่าย , ทิน-ฮู่ง อ๋อย เหฌียว อิ​สะ​ลา​เอน เญย เหยียด ฒู้ง เมี่ยน . ฮนั้ง กีง-โซว ก๊อง นอ , “ เหฌียว เมี่ยน วั้ว เต้า อ๋อย เยียม สิ​โอน ฒี่ง ต้าย , เฒาะ ธ้วด ยา​โค้บ เญย เฒ้ย-ฟุน โหฒว เญย เหยียด ฒู้ง หว่าย สี่ .
45011027	เยีย กวั่ง นิ่น บัว เญย ฒุ์ย วั้ว หฒั่น เยีย ฯฒฯ เหธา นิ่น บัว เหลียบ เจี์ย น้าย เต๋ย แหง่ง หว่า . ”
45011028	หลาย ยิว​ไท เมี่ยน ไม้ ฒิบ คู้ เฝียน นิ่น บัว เป๋น ทิน-ฮู่ง เญย วิน-วั้ง หมี่ อ๊ะ . น้าย เซ เหว่ย เถง เม่ย บัว จั๋น . มป่า ทิน-ฮู่ง กิ๊น นิ่น บัว ต้าย , หย่า เหว่ย นิ่น บัว เญย อง-ถาย-แงะ นิ่น ฮนั้ม นิ่น บัว .
45011029	เหว่ย หฒุ ทิน-ฮู่ง กิ๊น หาย เต้า , เหธย ฟุ หาย เต้า , นิ่น เหยียด ลิ์ว ไม้ ก๊อย เหยี่ยน .
45011030	ฒิ่น ด่าง เม่ย บัว จั๋น ไม้ หมวัง ทิน-ฮู่ง เญย หว่า . มป่า อี้ หฒั่น เหว่ย ยิว​ไท เมี่ยน ไม้ หมวัง หว่า เม่ย บัว หธีง ตุ๊ ทิน-ฮู่ง ค้อ-เลี่ยน .
45011031	ฮนั้ง หน่าย , ยิว​ไท เมี่ยน ไม้ หมวัง ทิน-ฮู่ง เญย หว่า . มป่า เหว่ย หฒุ เม่ย บัว จั๋น ตุ๊ ทิน-ฮู่ง ค้อ-เลี่ยน เม่ย บัว , ยิว​ไท เมี่ยน ฟี่ ฮนั้ง เญย อี้ หฒั่น หย่า ไฮ่ ตุ๊ ทิน-ฮู่ง ค้อ-เลี่ยน .
45011032	ทิน-ฮู่ง เซว่ย หฒวัง เมี่ยน ไม้ หมวัง นิ่น เญย หว่า , เหว่ย ปุน นิ่น ไฮ่ ค้อ-เลี่ยน นิ่น บัว เหยียด ฒู้ง .
45011033	ทิน-ฮู่ง เญย เอน หฒะเก้ง หลง ไห่ . นิ่น เญย ธง-เม่ง เหธา ว่วน ฒาง โด ไห่ . ทิน-ฮู่ง ตุ๋น เญย สี่ หาย เต้า ไฮ่ ฮนั้ม ตุ๊ หฒ่าย ? นิ่น โหฒว เญย เจ๊า ไม้ ม่าย หาย เต้า ไฮ่ สัม ตุ๊ ธ้วด . “ หาย เต้า ฮิ้ว ตุ๊ เฒี้ยว เญย เฮญี้ยว ? หาย เต้า ไฮ่ เถง นิ่น ต๊า ธ้วด หฒะเอ๋ย ? ”
45011034	ฮนั้ง กีง-โซว ก๊อง นอ , “ หาย เต้า ฮิ้ว ตุ๊ เฒี้ยว เญย เฮญี้ยว ? หาย เต้า ไฮ่ เถง นิ่น ต๊า ธ้วด หฒะเอ๋ย ? ”
45011035	“ หาย เต้า ปุน เจี๋ย หาย หญู่ง ฒี่ง เหญ่ย ทิน-ฮู่ง เหว่ย ปุน นิ่น อ๋อย หฒุ วิ่น ? ”
45011036	เหว่ย หฒุ ทิน-ฮู่ง เหฒย หม่าน หมวด ต้าย , หม่าน หมวด เขา นิ่น หธีง ต้าย ไฮ่ เยียม , หย่า เหว่ย นิ่น เยียม . บัว อ๋อย หฒุ เหยียด ลิ์ว เธง ทิน-ฮู่ง เถา หม่าน โก๊ว หม่าน ต่อย . อา​เมน .
45012001	ก๋อ - โย์ว อ่า , ทิน-ฮู่ง ด่ง หน่าย ค้อ-เลี่ยน บัว , เยีย ฯฒฯ โท้ ! เม่ย บัว เฒาะ กั้น ฝูง ปุน ทิน-ฮู่ง ฮนั้ง เหฒี่ย เญย กะน้าย นอ , มป่า ม่าย แหม่ง เญย , ธีง-เหฑ่ง เญย , ต้ง นิ่น อะเฮน้ย เญย กะน้าย . ฮนั้ง น้าย โหฒว เซ หอบ เญย , เหว่ย เฒียนๆ เญย หฒั่ง ทิน-ฮู่ง .
45012002	ป้าม เมี่ยน โหฒว สี่ ไม้ หอบ ทิน-ฮู่ง , ไม้ ตู๋ง หฒวด นิ่น บัว เญย หญู่ง โหฒว . มป่า อ๋อย หฒุ ปุน ทิน-ฮู่ง ก๊อย เหฑ่ง เม่ย บัว เญย เฮญี้ยว เหธา ฮนั้ม เญย เจ๊า , ตุ๊ เซียง-หญู่ง เฒ้ย . ฮนั้ง หน่าย เม่ย บัว ไฮ่ ฮิ้ว ตุ๊ ทิน-ฮู่ง เญย หฒะเอ๋ย , หาย หญู่ง เซ หลง เญย , ทิน-ฮู่ง อะเฮน้ย เญย , ตุ้น ยุ่น เญย หฒะเอ๋ย .
45012003	ทิน-ฮู่ง เหธย เอน ปุน เยีย , เยีย หธีง บั๋ว เม่ย บัว , ไม้ ตู๋ง ฮนั้ม เถา ท่าย กั้น เจี๋ย ด่าง หอบ หฒุ ฮนั้ม เถา เญย . เก๊าะ-เมี่ยน อ๋อย หฒุ หฒิว ทิน-ฮู่ง ปุน เญย เสียน ฟิม หลงๆ ฝุน กั้น ฮนั้ง หาย นอ .
45012004	เหยียด นอม ซิน ม่าย เหฒีย หญู่ง กั๊บ เจี๊ยน . หญู่งๆ ม่าย กั้น เญย กง โหฒว .
45012005	ฟี่ ฮนั้ง เญย , บัว เมี่ยน ธั้ม มป่า บัว เหธา กี​ตู่ จวั่ง แหม่ง เฒี่ยง , เต้าๆ ฯฒฯ กั๊บ ต้าย เป๋น เหยียด นอม ซิน . เหยียด เต้า โหฒว ซิน เญย เหยียด หญู่ง .
45012006	บัว เต้าๆ เอย ทิน-ฮู่ง เญย เอน ตุ๊ ฒี่ง เหญ่ย มป่า เก๊าะ-เมี่ยน เญย ฒี่ง เหญ่ย ไม้ ฟี่ ฮนั้ง . เก๊าะ-เมี่ยน ตุ๊ หาย หญู่ง ฒี่ง เหญ่ย ฯฒฯ อ๋อย หฒุ หล่ง วั้ว หญู่ง ฒี่ง เหญ่ย อ๊ะ . สี ก๊อง ตุ๊ ฒี่ง เหญ่ย โต่ว ทิน-ฮู่ง เญย หว่า , อ๋อย หฒุ เอย บัว เญย เสียน ฟิม โต่ว นิ่น เญย หว่า .
45012007	บัว ตุ๊ ฒี่ง เหญ่ย ฟู-สู , อ๋อย หฒุ ฟู-สู อ๊ะ . ตุ๊ ฒี่ง เหญ่ย หฌาว เมี่ยน , อ๋อย หฒุ หฌาว .
45012008	ตุ๊ ฒี่ง เหญ่ย ขวิน เมี่ยน , อ๋อย หฒุ ขวิน อ๊ะ . หาย เต้า ตุ๊ ฒี่ง เหญ่ย ธ้วด ฟิม เถง เมี่ยน , อ๋อย หฒุ โหฒว เฮญี้ยว จั๊ง เถง . หาย เต้า ตุ๊ ฒี่ง เหญ่ย ต้อ จิว-ปาง , อ๋อย หฒุ หล่ง เฮญี้ยว โหฒว . หาย เต้า ตุ๊ ฒี่ง เหญ่ย โหฒว หลง ปุน เมี่ยน , อ๋อย หฒุ อะเฮน้ย โหฒว .
45012009	ฮนั้ม เมี่ยน อ๋อย หฒุ หฒะเก้ง หล่ง เฮญี้ยว ฮนั้ม . เอ๊าะ เญย , อ๋อย หฒุ ฑอง . หลง เญย อ๋อย หฒุ นั้น ว้วน .
45012010	ล่าน อ๋อย หฒุ จอม เฮญี้ยว ฮนั้ม ล่าน ฮนั้ง ฮนั้ม กั้น เญย เธียน มั์ว-ต่อย นอ . ล่าน หย่า อ๋อย หฒุ ท่าย ล่าน , ฝุน เมี่ยน เก้า หลง กั้น .
45012011	ไม้ ตู๋ง เหลว่ย . อ๋อย หฒุ จอม เฮญี้ยว เจี้ยน ฟู-สู เฒี้ยว .
45012012	เม่ย บัว ม่าย ลั่ม ฮนั้ม ต๋อง ฯฒฯ อ๋อย หฒุ เฌียน-โย่ว . ม่าย ขวน น่าน อ๋อย หฒุ หล่ง หน่อย เตี๊ย . หย่า อ๋อย หฒุ หฒั่นๆ เต๋า เก๋า .
45012013	อ๋อย หฒุ เถง ตั๋ง-ต๋น เญย ก๋อ-โย์ว , หย่า อ๋อย หฒุ ม่าย เฮญี้ยว ฒิบ แคะ .
45012014	อ๋อย หฒุ โท้ ทิน-ฮู่ง เหธย ฟุ ปุน โหฒว โตะ ห่อย เม่ย บัว วั้ว เต๋ย เมี่ยน . หฒะเก้ง อ๋อย หฒุ โท้ ทิน-ฮู่ง เหธย ฟุ นิ่น บัว , ไม้ เฒ์ย เหฒียว .
45012015	เมี่ยน เฌียน-โย่ว , อ๋อย หฒุ เหธา เจี๊ยน เฌียน-โย่ว . เมี่ยน เญี้ยม , อ๋อย หฒุ เหธา เจี๊ยน เญี้ยม .
45012016	ล่าน อ๋อย หฒุ เหธา ล่าน หอบ ฟิม ต้ง เอ๋ย เญย เยียม . ไม้ ตู๋ง โหฒว เหมา . อ๋อย หฒุ อะเฮน้ย เหธา เมี่ยน จ่ม เมี่ยน โหฒว ต่อย . ไม้ ตู๋ง เธง กั้น ม่าย ธง-เม่ง .
45012017	ไม้ ตู๋ง โหฒว เอ๊าะ วิ่น เอ๊าะ ปุน หาย เต้า . หฒวัง เมี่ยน ฝุน หาย หญู่ง หลง เญย , อ๋อย หฒุ หล่ง เฮญี้ยว โหฒว วั้ว หญู่ง .
45012018	เยียม เม่ย บัว ไฮ่ โหฒว ตุ๊ หาย หญู่ง เหว่ย เหธา หฒวัง เมี่ยน แป้ง ออน เญย เยียม , ฯฒฯ อ๋อย หฒุ โหฒว วั้ว หญู่ง อ๊ะ .
45012019	ฮนั้ม เญย ก๋อ-โย์ว อ่า , ไม้ ตู๋ง จ๊าว วิน . อ๋อย หฒุ จิว ปุน ทิน-ฮู่ง , เซว่ย ทิน-ฮู่ง เบ่น . เหว่ย หฒุ ม่าย หว่า เฟี้ย เจี๊ยน กีง - โซว ก๊อง , “ เฒี้ยว ก๊อง , ‘ จ๊าว วิน เซ เยียม เยีย . เยีย หฒะเก้ง จ๊าว อ๊ะ . ’ ” “ สี ก๊อง เม่ย เญย วิน-วั้ง เฮญี้ยว เซีย , อ๋อย หฒุ ปุน หฮนาง นิ่น หญั่น . จาง ฆ้าด นอ , อ๋อย หฒุ ปุน ววม นิ่น ฮบ . เม่ย ฮนั้ง น้าย โหฒว , นิ่น ฯฒฯ ไญ้ อ๊ะ . ”
45012020	กีง-โซว หย่า เฟี้ย เจี๊ยน ก๊อง , “ สี ก๊อง เม่ย เญย วิน-วั้ง เฮญี้ยว เซีย , อ๋อย หฒุ ปุน หฮนาง นิ่น หญั่น . จาง ฆ้าด นอ , อ๋อย หฒุ ปุน ววม นิ่น ฮบ . เม่ย ฮนั้ง น้าย โหฒว , นิ่น ฯฒฯ ไญ้ อ๊ะ . ”
45012021	ไม้ ตู๋ง ปุน เอ๊าะ เญย ฮี่ง เม่ย . ต๋าว หฑวน อ๋อย หฒุ ปุน หลง เญย ฮี่ง เอ๊าะ เญย .
45013001	เต้าๆ อ๋อย หฒุ หมวัง ฮู่ง จา , เหว่ย หฒุ ไม้ ม่าย หาย หญู่ง ฮู่ง หลี่ง ไม้ เฒ์ย ทิน-ฮู่ง เหลียบ ต้าย . อี้ หฒั่น โหฒว เจียน , ม่าย หลี่ง เญย เมี่ยน เซ ทิน-ฮู่ง เหลียบ ต้าย .
45013002	ฮนั้ง หน่าย , หาย เต้า แหง่ง ฮู่ง จา เญย หว่า , วั้ว เต้า หย่า แหง่ง ทิน-ฮู่ง เหลียบ ต้าย เญย ฮู่ง หลี่ง . แหง่ง ฮู่ง จา วั้ว เต๋ย อ๋อย หฒุ ตี่ง ฒุ์ย .
45013003	โหฒว คู้ สี่ เญย เมี่ยน ไม้ หฒุ กั้ม เหฑีย ฮู่ง จา . เซ ต้ง โหฒว เอ๊าะ สี่ เญย เมี่ยน อ๋อย หฒุ กั้ม เหฑีย ฮนั้ง . เม่ย อ๋อย ม่าย เฮญี้ยว ไม้ กั้ม เหฑีย ม่าย หลี่ง กุ๊น วั้ว เต๋ย ไฟ ? อ๋อย หฒุ โหฒว คู้ สี่ หธีง ไม้ กั้ม เหฑีย . นิ่น บัว ฯฒฯ เธง เม่ย .
45013004	เหว่ย หฒุ โหฒว เจียน-โฟ้ว เญย เมี่ยน โหฒว ทิน-ฮู่ง เญย โปว เซ เถง เม่ย ตุ๊ หลง . สี ก๊อง เม่ย โหฒว เอ๊าะ สี่ , อ๋อย หฒุ กั้ม เหฑีย เจียน-โฟ้ว , เหว่ย หฒุ นิ่น บัว หฒะเก้ง ม่าย หลี่ง ตี่ง เม่ย เญย ฒุ์ย . นิ่น โหฒว ทิน-ฮู่ง เญย โปว เถง ทิน-ฮู่ง จ๊าว วิน ปุน โหฒว เอ๊าะ เญย เมี่ยน .
45013005	เหว่ย น้าย อ๋อย หฒุ หมวัง ฮู่ง จา เญย หว่า , ไม้ ตาน เหว่ย กั้ม เหฑีย ทิน-ฮู่ง อ๋อย ตี่ง เม่ย บัว เญย ฒุ์ย ฮนั้ง . กั้น เญย ล่าง ฟิม หย่า ปุน กั้น ฮิ้ว ตุ๊ อ๋อย หฒุ ฮนั้ง หาย นอ โหฒว .
45013006	เหว่ย น้าย เม่ย บัว หย่า อ๋อย หฒุ ธ้วด โฑว-ฒิ่น ปุน ฮู่ง จา , เหว่ย หฒุ นิ่น บัว โหฒว ฮู่ง จา เญย กง ฯฒฯ เถง ทิน-ฮู่ง โหฒว โปว .
45013007	หอบ หฒุ ปุน หาย หญู่ง โฑว-ฒิ่น หาย เต้า ฯฒฯ ปุน วั้ว เต้า อ๊ะ . หอบ หฒุ ท่าย กิ๋น หาย เต้า ฯฒฯ ท่าย อ๊ะ .
45013008	ธิน - หม่าน ไม้ ตู๋ง เฉียม หาย เต้า เญย หาย หญู่ง แฒะ . ขูง อ๋อย หฒุ ม่าย ดุ หญู่ง แฒะ ฮนั้ง . น้าย เซ ล่าน อ๋อย หฒุ ฮนั้ม ล่าน . หาย เต้า ฮนั้ม เมี่ยน ฯฒฯ เอย เหฑ่ง เล์ย-หลัด หมี่ อ๊ะ .
45013009	เล์ย-หลัด ก๊อง , “ ไม้ ตู๋ง เหฮยียน เอ๊า เหฮยียน โหฆ . ไม้ ตู๋ง ไต๋ เมี่ยน . ไม้ ตู๋ง โหฒว หฒะ . ไม้ ตู๋ง เม้า เมี่ยน เญย กะน้าย . ” “ อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ”
45013010	หาย เต้า ฮนั้ม เมี่ยน , นิ่น ไม้ โหฒว สี่ ห่อย เมี่ยน . เหว่ย น้าย , หาย เต้า ฮนั้ม เมี่ยน ฯฒฯ เอย เหฑ่ง เล์ย-หลัด .
45013011	อ๋อย หฒุ ฮนั้ง น้าย นอ โหฒว เหว่ย หฒุ เม่ย บัว ฮิ้ว ตุ๊ อี้ จ๋า เญย เฒี่ยง โห่ เจี๊ยน ไห่ . เม่ย บัว เปว๋ย มฌ่อม เญย เมี่ยน อ๋อย หฒุ เญีย ต้าย , เหว่ย หฒุ ทิน-ฮู่ง เหฌียว บัว เญย เฒี่ยง โห่ เก้า ฟัด บัว เสียน เย​ซู กี​ตู่ วั้ว หฒั่น อ๊ะ .
45013012	ลู่ง ม์วน หฒั่น เซี้ยบๆ เญย อ๋อย เจี๋ย , ลู่ง ฮนอย หฒั่น อ๋อย เถา . อ๋อย หฒุ กวั่ง เหฑ่ง เยียม หฮมวัง ฒง โหฒว เญย หว่าย สี่ . หย่า อ๋อย หฒุ ฒอง เจี๊ยน เยียม ฌัง ฒง เบ๊าะ จ๋า เญย หวัวะ กิ่น .
45013013	บัว อ๋อย หฒุ โหฒว หอบ , ผุย หฒุ ลู่ง ฮนอย หฒั่น เญย ฌัง . ไม้ ตู๋ง เหธว , ไม้ ตู๋ง ฮบ ติ๊ว ฆวิน , ไม้ ตู๋ง เหฮยียน เอ๊า เหฮยียน โหฆ ไฟ โหฒว ไม้ หลวน ห่อง เญย สี่ . ไม้ ตู๋ง แฑง จ๋า , หั่น เมี่ยน .
45013014	เม่ย บัว อ๋อย หฒุ หล่ง เฒี้ยว เย​ซู กี​ตู่ โหฒว เม่ย บัว เบ๊าะ จ๋า เญย หวัวะ กิ่น , หย่า ไม้ ตู๋ง หฒิว กั้น เญย เฮญี้ยว โหฒว หาย หญู่ง ฒุ์ย .
45014001	อ๋อย หฒุ ฒิบ ต้ง เสียน ไม้ เฮ้น เญย เมี่ยน , หย่า ไม้ ตู๋ง แฑง นิ่น เสียน เญย เจ๊า .
45014002	ม่าย เต้า เสียน นิ่น หญู่งๆ หญั่น ตุ๊ เญย , มป่า เสียน ไม้ เฮ้น วั้ว เต้า ขูง หญั่น ไล ฮนั้ง , ไม้ หญั่น อ๊อ .
45014003	หญั่น หญู่งๆ วั้ว เต้า ไม้ ตู๋ง หมั่ง เผีย ไม้ หญั่น วั้ว เต้า . ขูง หญั่น ไล ไม้ หญั่น อ๊อ วั้ว เต้า ไม้ ตู๋ง ตี่ง หญั่น หญู่งๆ วั้ว เต้า โหฒว ต่อง , เหว่ย หฒุ ทิน-ฮู่ง ฒิบ นิ่น หมี่ อ๊ะ .
45014004	เม่ย ต้ง หาย เต้า หธีง ต้าย ไฮ่ ตี่ง กั้น เต้า เญย โปว ? นิ่น กั้น เญย เฒี้ยว อ๋อย หฒุ ตี่ง นิ่น โหฒว หอบ ไฟ ไม้ หอบ . นิ่น หย่า โหฒว ตุ๊ หอบ เหว่ย หฒุ เฒี้ยว อ๋อย เถง นิ่น โหฒว .
45014005	ม่าย เต้า ฝุน ม่าย นอม ฮนอย เก้า หล่ง เจี๊ยน . แอ๋ง ม่าย เต้า ฝุน ฮนอยๆ ฟี่ ฮนั้ง เญย . เก๊าะ-เมี่ยน อ๋อย หฒุ เอย เก๊าะ-เมี่ยน เญย เฮญี้ยว ตี่ง น้าย เต๋ย สี่ .
45014006	หาย เต้า ฝุน เหยียด นอม ฮนอย เก้า หลง เจี๋ย เญย ฮนอย , นิ่น โหฒว เหว่ย ท่าย เฒี้ยว . หาย เต้า เสียน หญู่งๆ หญั่น ตุ๊ เญย หย่า หญั่น เหว่ย ท่าย เฒี้ยว , เหว่ย หฒุ นิ่น แล์ง ฒี่ง ทิน-ฮู่ง . หาย เต้า เก่ ไม้ หญั่น , วั้ว เต้า เก่ เหว่ย ท่าย เฒี้ยว . นิ่น หย่า แล์ง ฒี่ง ทิน-ฮู่ง .
45014007	บัว หาย เต้า ไม้ เหว่ย กั้น เฒี่ยง หย่า ไม้ เหว่ย กั้น ไต่ .
45014008	บัว เฒี่ยง เซ เหว่ย เฒี้ยว เฒี่ยง . ไต่ เซ เหว่ย เฒี้ยว ไต่ . ฮนั้ง หน่าย , ไม้ กุ๊น บัว นั่ง ไฟ ไต่ บัว เป๋น เฒี้ยว เญย เมี่ยน .
45014009	เหว่ย น้าย กี​ตู่ ไต่ มี่ง แอ๋ง นั่ง ต้าย เหว่ย อ๋อย โหฒว เฒี่ยง เจี๊ยน เญย เมี่ยน เหธา ไต่ มี่ง เญย เมี่ยน เญย เฒี้ยว .
45014010	วั้ว หญู่ง , เม่ย โหฒว หาย หญู่ง ตี่ง เม่ย เญย ก๋อ-โย์ว โหฒว ต่อง ? เม่ย เหว่ย หาย ติ่ว หมั่ง เผีย เม่ย เญย ก๋อ-โย์ว ? บัว เหยียด ฒู้ง อ๋อย หฒุ โซ้ว เจี๊ยน ทิน-ฮู่ง เญย หฑะเฮมียน หฒุ เซี้ยม ฒุ์ย .
45014011	เหว่ย หฒุ กีง-โซว ก๊อง , “ เฒี้ยว ก๊อง , ‘ เยีย เฒี้ยง เจี๊ยน เยีย กั้น เญย แหม่ง แล์ง หว่า ก๊อง , นอมๆ ธี่ง เบาะ อ๋อย เกว่ย เหฌี่ย ป๋าย เยีย . ซูงๆ ฑุ่ย อ๋อย เหญี่ยม เยีย เซ ทิน-ฮู่ง . ’ ”
45014012	ฮนั้ง หน่าย , บัว เต้าๆ เมี่ยน โหฒว เญย เหยียด ฒู้ง อ๋อย หฒุ ปิ๊น เม่ง บั๋ว ทิน-ฮู่ง .
45014013	ฮนั้ง หน่าย , ล่าน ไม้ ตู๋ง ตี่ง ล่าน โหฒว ต่อง . ต๋าว หฑวน อ๋อย หฒุ ตี่ง เฮญี้ยว ไม้ โหฒว หาย หญู่ง ปุน เม่ย เญย ก๋อ-โย์ว โหฒว ต่อง ดั๊ว นิ่น ป์าม ฒุ์ย .
45014014	เยีย เหธา เย​ซู จวั่ง แหม่ง เฒี่ยง ฯฒฯ ฮิ้ว ตี่ง ไม้ ม่าย หาย หญู่ง หญั่น ฮบ เญย กะน้าย นิ่น กั้น ไฮ่ ม่าย หวุย . มป่า หาย เต้า ฝุน หาย หญู่ง ม่าย หวุย นอ , วั้ว หญู่ง เหว่ย นิ่น ม่าย หวุย อ๊ะ .
45014015	สี ก๊อง เม่ย หญั่น เญย กะน้าย ปุน เม่ย เญย ก๋อ-โย์ว เฮญี้ยว มุน , เม่ย โหฒว เญย สี่ ปุน ธีง เม่ย ไม้ ฮนั้ม ก๋อ-โย์ว . เย​ซู เหว่ย วั้ว ล่าน เมี่ยน ไต่ หมี่ อ๊ะ . ไม้ ตู๋ง ปุน นิ่น หลาย เม่ย หญั่น เญย กะน้าย หฒุ เหมียด .
45014016	ฮนั้ง หน่าย , เม่ย บัว ฝุน เซ หลง เญย มป่า ไม้ ตู๋ง ปุน เมี่ยน หล่ง โหฒว กอน ต้าน เม่ย บัว .
45014017	เหว่ย หฒุ เมี่ยน หญั่น เญย ฮบ เญย ไม้ เฒ์ย ปุน ธีง ทิน-ฮู่ง โหฒว เฒี้ยว กุ๊น นิ่น บัว . สีง ลี่ง ปุน เมี่ยน โหฒว ตุ๊ หอบ ทิน-ฮู่ง เญย เฮญี้ยว , ตุ๊ แป้ง ออน , หย่า ตุ๊ เฌียน-โย่ว . ต้ง น้าย ปุน ธีง ทิน-ฮู่ง โหฒว เฒี้ยว กุ๊น เมี่ยน .
45014018	หาย เต้า ฮนั้ง น้าย นอ ฟู-สู กี​ตู่ , วั้ว เต้า หอบ ทิน-ฮู่ง เญย เฮญี้ยว . เมี่ยน หย่า เธง นิ่น .
45014019	ฮนั้ง หน่าย , บัว โหฒว หาย หญู่ง อ๋อย หฒุ หฒั่นๆ โหฒว เหว่ย ปุน ล่าน เหธา ล่าน แป้ง ออน เญย เยียม , ล่าน เถง ล่าน เหธย เจี์ย ต้าย .
45014020	ไม้ ตู๋ง หลาย หญั่น ฮบ โหฒว หว่าย ทิน-ฮู่ง เญย กง . หญู่งๆ หญั่น เญย กะน้าย ไม้ ม่าย หวุย . มป่า หาย หญู่ง ไฮ่ ดั๊ว เมี่ยน ป์าม ฒุ์ย ไม้ หอบ หฒุ หญั่น .
45014021	เก้า หลง เจี๋ย เซ ไม้ ตู๋ง หญั่น อ๊อ ไฟ ฮบ ติ๊ว ไฟ โหฒว หาย หญู่ง ไฮ่ ดั๊ว เม่ย บัว เญย ก๋อ-โย์ว ป์าม ฒุ์ย .
45014022	น้าย ปั๊วะ สี่ เม่ย บัว ฮนั้ง หาย นอ เสียน , เม่ย บัว กั้น เหธา ทิน-ฮู่ง อ๋อย หฒุ ฮิ้ว ฮนั้ง . หาย เต้า ตี่ง เฮญี้ยว ฮนั้ง หาย นอ โหฒว , นิ่น โหฒว เญย เฒี่ยง โห่ ไม้ ไฮ์ ต่อง นอ , วั้ว เต้า เฌียน-โย่ว อ๊ะ .
45014023	สี ก๊อง หญั่น เญย เฒี่ยง โห่ ไฮ์ ต้า ซี่ ไม้ โต๊ นอ , หญั่น วั้ว หฒั่น ทิน-ฮู่ง ฯฒฯ ตี่ง นิ่น ม่าย ฒุ์ย , เหว่ย หฒุ นิ่น ไม้ เอย นิ่น เสียน เญย หญั่น . สี ก๊อง บัว โหฒว หาย หญู่ง หย่า ไม้ เสียน ตี่ง บัว โหฒว ตุ๊ หอบ นอ , เป๋น ฒุ์ย อ๊ะ .
45015001	บัว เสียน ตุ๊ เฮ้น เญย เมี่ยน อ๋อย หฒุ ต๋าย เสียน ไม้ เฮ้น วั้ว เต๋ย . ไม้ ตู๋ง ขูง โหฒว หอบ กั้น เญย เฮญี้ยว ฮนั้ง .
45015002	บัว เต้าๆ เมี่ยน อ๋อย หฒุ โหฒว หอบ ก๋อ-โย์ว เหว่ย ปุน นิ่น ตุ๊ หลง , หย่า เถง นิ่น เสียน เฮ้น เจี์ย ต้าย .
45015003	เหว่ย หฒุ กี​ตู่ ไม้ โหฒว หอบ นิ่น กั้น เญย เฮญี้ยว . ฮนั้ง กีง-โซว เฟี้ย เจี๊ยน ก๊อง นอ , “ เมี่ยน ก๊อง โตะ เม่ย มป่า นิ่น บัว เญย หว่า ก๊อง หฒุ เยีย . ”
45015004	โล์-ฮนอย เฟี้ย เจี๊ยน กีง-โซว เญย เหยียด ฒู้ง หว่า เซ เฟี้ย ต้าย หฌาว บัว , เหว่ย ปุน บัว ม่าย หน่อย เตี๊ย หย่า ขวิน บัว , บัว หธีง ต้าย ม่าย ลั่ม ฮนั้ม ต๋อง .
45015005	โท้ เหธย ปุน บัว ม่าย หน่อย เตี๊ย หย่า ออน บัว เญย เฮญี้ยว เญย ทิน-ฮู่ง เถง บัว หฒวด กี​ตู่ เย​ซู เญย หญู่ง ฯฒฯ ปุน เม่ย บัว ต้ง ติ่ว เฮญี้ยว .
45015006	เม่ย บัว ฯฒฯ ต้ง เฮญี้ยว ต้ง เฉีย เธง บัว เฒี้ยว เย​ซู กี​ตู่ เญย เตีย , ทิน-ฮู่ง .
45015007	ฮนั้ง หน่าย , ล่าน อ๋อย หฒุ ฒิบ ล่าน ฮนั้ง กี​ตู่ ฒิบ เม่ย บัว นอ , เหว่ย ปุน เมี่ยน เธง ทิน-ฮู่ง .
45015008	เยีย บั๋ว เม่ย บัว , เย​ซู เป๋น ยิว​ไท เมี่ยน เญย โปว เหว่ย ปุน ทิน-ฮู่ง เหธา ยิว​ไท เมี่ยน เญย อง-ถาย-แงะ แล์ง ลิ์ว วั้ว เต๋ย หว่า ธ้วด ต้าย เฒียน . นิ่น ฮนั้ง น้าย โหฒว ปิ๋ว เม่ง ทิน-ฮู่ง เซ เหฒียบ ฒัวะ เญย .
45015009	เย​ซู หย่า ปุน จั๋น เธง ทิน-ฮู่ง เหว่ย หฒุ ทิน-ฮู่ง ค้อ-เลี่ยน นิ่น บัว . ฮนั้ง กีง-โซว ก๊อง นอ , “ ฮนั้ง หน่าย , เยีย อ๋อย เยียม จั๋น เญย บุด๋ง เธง เม่ย , หย่า ป๋าว ฑูง เธง เม่ย เญย เม่ง . ” “ จั๋น อ่า , เม่ย บัว อ๋อย หฒุ เหธา ทิน-ฮู่ง เญย แปะ ฝีง ล่ม ฑ่อย เฌียน-โย่ว . ” “ หม่าน ฝีง จั๋น อ้า ! อ๋อย หฒุ เธง เฒี้ยว . หม่าน กั๊วะ เมี่ยน อ้า ! อ๋อย หฒุ เธง นิ่น . ” “ ม่าย เต้า เจียด​ซี เญย เฒ้ย-ฟุน , นิ่น อ๋อย ธ้วด ต้าย กุ๊น หม่าน ฝีง จั๋น . จั๋น ฯฒฯ เหว่ย นิ่น ม่าย ลั่ม ฮนั้ม ต๋อง . ”
45015010	กีง-โซว หย่า ก๊อง , “ จั๋น อ่า , เม่ย บัว อ๋อย หฒุ เหธา ทิน-ฮู่ง เญย แปะ ฝีง ล่ม ฑ่อย เฌียน-โย่ว . ”
45015011	กีง-โซว แอ๋ง ม่าย โจ๋ว หว่า , “ หม่าน ฝีง จั๋น อ้า ! อ๋อย หฒุ เธง เฒี้ยว . หม่าน กั๊วะ เมี่ยน อ้า ! อ๋อย หฒุ เธง นิ่น . ”
45015012	อิ​สะ​ยา หย่า ก๊อง , “ ม่าย เต้า เจียด​ซี เญย เฒ้ย-ฟุน , นิ่น อ๋อย ธ้วด ต้าย กุ๊น หม่าน ฝีง จั๋น . จั๋น ฯฒฯ เหว่ย นิ่น ม่าย ลั่ม ฮนั้ม ต๋อง . ”
45015013	โท้ ทิน-ฮู่ง , ต้ง ปุน เม่ย บัว ม่าย ลั่ม ฮนั้ม วั้ว เต้า , ปุน เม่ย บัว ม่าย เฌียน-โย่ว หย่า ม่าย แป้ง ออน เถา ต้าว , เหว่ย หฒุ เม่ย บัว เสียน นิ่น . ฮนั้ง หน่าย , สีง ลี่ง เญย ชะ ฯฒฯ ปุน เม่ย บัว หฒั่นๆ ม่าย ลั่ม ฮนั้ม อ๊ะ .
45015014	หฒวัง ก๋อ-โย์ว อ่า , เยีย ฮิ้ว ตี่ง เม่ย บัว หฒะเก้ง หลง ไห่ แอ๋ง ม่าย หญู่งๆ ว่วน ฒาง . ล่าน หย่า ไฮ่ หฌาว ล่าน .
45015015	มป่า น้าย เฒ้ย เฝียน ม่าย ธั้ม-ติ่ว เจ๊า เยีย ปู๋ง หล่าง เญย เฟี้ย เหว่ย เถง เม่ย บัว จั๋ง เจี๊ยน . เยีย ฮนั้ง น้าย ปู๋ง หล่าง เญย เฟี้ย
45015016	เหว่ย หฒุ ทิน-ฮู่ง เหธย เอน ปุน เยีย โหฒว กี​ตู่ เย​ซู เญย โปว เถง จั๋น . เยีย โหฒว ฮนั้ง ไซ เมี่ยน นอ , ฒุ่น ทิน-ฮู่ง เญย คู้ เฝียน เหว่ย ปุน จั๋น ฮนั้ง เหฒี่ย เญย กะน้าย , ต้ง สีง ลี่ง ฝูง ปุน ทิน-ฮู่ง , ทิน-ฮู่ง ฯฒฯ อะเฮน้ย ฒิบ เญย กะน้าย .
45015017	เหว่ย น้าย , เยีย เหธา กี​ตู่ เย​ซู จวั่ง แหม่ง เฒี่ยง ฯฒฯ อะเฮน้ย เธง เยีย เหว่ย ทิน-ฮู่ง โหฒว เญย กง .
45015018	เยีย อ๋อย ปู๋ง หล่าง เญย ก๊อง ดุ หญู่ง ฮนั้ง . เซ กี​ตู่ หล่ง เยีย ต้อ จั๋น ต้าย หมวัง ทิน-ฮู่ง เญย หว่า . นิ่น หล่ง เยีย ก๊อง เญย หว่า , โหฒว เญย สี่ ,
45015019	หล่ง ม่าย ชะ เญย จั๋ง-โห่ เหธา บัวะ ฮ่อง เญย สี่ , หย่า หล่ง สีง ลี่ง เญย ชะ . ฮนั้ง หน่าย , เยียม เย​ลู​ซา​เลม ฒี่ง มี่ง เถา อิน​ลี​ลี​คุม กั๊วะ เฝย โหธว ฒุ่น ก๋อม , เยีย ก๊อง เหฑ่ง กี​ตู่ เญย คู้ เฝียน .
45015020	เยีย เหลียบ ตี่ง เฮญี้ยว ขูง อ๋อย มี่ง เมี่ยน ไม้ ไฮ์ เจี๋ย กี​ตู่ เญย บั๋ว วั้ว เต๋ย ต๋อง ฒุ่น คู้ เฝียน ฮนั้ง . เยีย ไม้ อ๋อย โต้ว เมี่ยน หฒวัง เจี๊ยน ธา ฯฒฯ มี่ง ปั่ง วั้ว ก๊ม เปย๊า .
45015021	ฮนั้ง กีง-โซว ก๊อง นอ , “ ต้ง ไม้ ตุ๊ เมี่ยน บั๋ว เจี๋ย นิ่น เญย เจ๊า-โหล่ว วั้ว เต๋ย อ๋อย ตุ๊ ปวัด . ไม้ ไฮ์ เจี๋ย เญย เมี่ยน หย่า อ๋อย เม่ง แปะ . ”
45015022	เหว่ย น้าย , ธั้ม-หฑุ่น เยีย อ๋อย มี่ง เม่ย บัว หน่าย มป่า ม่าย น้าย เต๋ย เจ๊า ฒ้อ เจี๊ยน , ไม้ ตุ๊ มี่ง .
45015023	มป่า อี้ หฒั่น เยียม น้าย เต๋ย เต่ย-ปูง เยีย เญย กง โหฒว เหฒียง เหฑ่ง อ๊ะ . ตุ๊ เหฒีย หฮญัง เยีย หฒะเก้ง อ๋อย มี่ง เม่ย บัว หน่าย ,
45015024	อี้ หฒั่น ฮนั้ม ต้าย ตุ๊ มี่ง อ๊ะ . เยีย มี่ง สะ​เปน กั๊วะ วั้ว หฒั่น เยีย อ๋อย เจี๋ย เม่ย บัว หน่าย เยียม หธาม . หฑย่าว เก๋า เต๋ย , อ๋อย ปั่ง เม่ย บัว แอ๋ง เถง เยีย ธ้วด เจ๊า มี่ง สะ​เปน กั๊วะ .
45015025	มป่า อี้ หฒั่น เยีย อ๋อย มี่ง เย​ลู​ซา​เลม ฒี่ง เหว่ย เถง วั้ว เต๋ย ก๋อ-โย์ว .
45015026	เหว่ย หฒุ เยียม มา​ซี​โด​เนีย แซ้ง เหธา อา​คา​ยา แซ้ง เญย หฒวัง จิว-ปาง ธ้วด ฟิม กั๊บ ญ่าน เถง เยียม เย​ลู​ซา​เลม ฒี่ง , กะน่าน เญย ก๋อ-โย์ว .
45015027	กั๊บ ญ่าน วั้ว เต๋ย , นิ่น บัว กั้น ธ้วด ฟิม โหฒว . มป่า นิ่น บัว เก้ง เฉียม วั้ว เต๋ย ก๋อ-โย์ว เญย แฒะ , เหว่ย หฒุ ยิว​ไท เมี่ยน ตุ๊ สีง ลี่ง ปุน เญย ฟุ ฯฒฯ ปุน จั๋น ตุ๊ ป่วน สีง ลี่ง เญย ฟุ . ฮนั้ง หน่าย , จั๋น ม่าย ยู์ง แหม่ง เญย กะน้าย ฯฒฯ อ๋อย หฒุ ปุน ยิว​ไท เมี่ยน ตุ๊ ป่วน .
45015028	ฒั้ว เยีย โหฒว เหฒียง น้าย เต๋ย กง , เฒาะ กั๊บ ต้าย เญย ญ่าน จิว ซูง นิ่น บัว ลิ์ว , เยีย ฯฒฯ มี่ง สะ​เปน กั๊วะ ยั่ง เม่ย บัว หน่าย เจี๋ย .
45015029	มี่ง เญย เฒี่ยง โห่ , เยีย ฮิ้ว ตุ๊ กี​ตู่ อ๋อย ธั้มๆ เญย เหธย ฟุ ปุน บัว .
45015030	ก๋อ-โย์ว อ่า , บัว เสียน เฒี้ยว เย​ซู กี​ตู่ , สีง ลี่ง หย่า ปุน บัว ฮนั้ม เมี่ยน , เยีย ฯฒฯ โท้ ! เม่ย บัว จอม เฮญี้ยว หล่ง ชะ เถง เยีย เต๋า เก๋า .
45015031	โท้ ทิน-ฮู่ง โก๋ว เยีย , ปุน เยีย ไม้ หฒุ ยู​เดีย เต่ย-ปูง ไม้ เสียน เญย เมี่ยน โหฒว หาย หญู่ง ห่อย เยีย . หย่า โท้ ทิน-ฮู่ง ปุน เยีย เยียม เย​ลู​ซา​เลม ฒี่ง เบ่น เญย กง ไฮ่ ปุน วั้ว เต๋ย เสียน เย​ซู เญย ก๋อ-โย์ว ปวั๊ง เฮญี้ยว .
45015032	ฮนั้ง หน่าย , สี ก๊อง เอย ทิน-ฮู่ง เญย หฒะเอ๋ย , เยีย ฯฒฯ เฌียน-โย่ว เญย มี่ง เม่ย บัว หน่าย ตุ๊ เหธา เม่ย บัว ฮิด เต๋ย ขวน .
45015033	โท้ เหธย แป้ง ออน เญย ทิน-ฮู่ง เหธา เม่ย บัว หฒวัง เมี่ยน เยียม . อา​เมน .
45016001	เยีย อ๋อย เม่ย บัว ฮิ้ว ตุ๊ บัว เญย หมั่ว , เฟ​บี . นิ่น เถง เคน​เค​เลีย จิว-ปาง โหฒว กง ฟู-สู .
45016002	โท้ เม่ย บัว หฒิว เม่ย บัว เสียน เฒี้ยว , หลงๆ ฒิบ นิ่น ฮนั้ง หอบ หฒุ ฒิบ ทิน-ฮู่ง เญย เมี่ยน นอ . นิ่น เฉียม หฒุ หาย หญู่ง , โท้ เม่ย บัว เถง , เหว่ย หฒุ นิ่น เถง เจี๋ย เมี่ยน ธั้ม หย่า เลี่ยม เยีย เถง .
45016003	เยีย จั๋ง เถา ปิด​สิน​ลา เหธา อา​ควิน​ลา , เหธา เยีย จวั่ง กี​ตู่ เย​ซู เญย กง โหฒว เญย เมี่ยน .
45016004	นิ่น บัว ไม้ หล่ง แหม่ง เญย เหฌียว เยีย . เยีย หฒะเก้ง แล์ง ฒี่ง นิ่น บัว . หย่า ไม้ ตาน เยีย ฮนั้ง . จั๋น เญย หฒวัง จิว-ปาง หย่า แล์ง ฒี่ง นิ่น บัว .
45016005	เยีย หย่า จั๋ง เถา เยียม นิ่น บัว เญย เปย๊า กั๊บ ฒุ้น โหฒว เล์ย-ป๋าย วั้ว นอม จิว-ปาง . หย่า จั๋ง เถา เยีย ฮนั้ม เญย ต่อย เอ​เป​เน​ทัด . เยียม เอ​เซีย แซ้ง นิ่น เสียน กี​ตู่ ด่าง เจี๋ย .
45016006	เยีย หย่า จั๋ง เถา เถง เม่ย บัว โหฒว กง โค้ว เญย วั้ว เต้า มา​ลี​ยา .
45016007	เยีย หย่า จั๋ง เถา เหธา เยีย จวั่ง ยิว​ไท ฝีง หย่า เหธา เยีย หฒุ หววน เจี๋ย โล่ วั้ว เต๋ย อัน​โด​นิ​คัด เหธา ยู​นี​อัด . หฒวัง กง-โฒ่ ฮิ้ว ตุ๊ นิ่น บัว เม่ง เต้า หลง เญย . นิ่น บัว เสียน กี​ตู่ ด่าง เยีย .
45016008	เยีย หย่า จั๋ง เถา เยีย ฮนั้ม ไห่ เสียน เฒี้ยว เญย ก๋อ-โย์ว ต่อย อัม​พะ​ลี​อา​ทัด .
45016009	เยีย หย่า จั๋ง เถา อู​บา​นัด , เหธา บัว จวั่ง กี​ตู่ เญย กง โหฒว วั้ว เต้า . หย่า จั๋ง เถา เยีย ฮนั้ม เญย ก๋อ-โย์ว ต่อย สะ​ทา​คิด .
45016010	เยีย หย่า จั๋ง เถา หฒุ เสย เจี๋ย หย่า โหฒว ตุ๊ หอบ กี​ตู่ เญย เฮญี้ยว วั้ว เต้า อา​เปน​เล้ด . หย่า จั๋ง เถา อา​ลิด​โท​บู​ลัด เหยียด เปย๊า เมี่ยน .
45016011	เยีย หย่า จั๋ง เถา เหธา เยีย จวั่ง ยิว​ไท ฝีง วั้ว เต้า เฮ​โล​ดิ​โอน . หย่า จั๋ง เถา นา​ซิด​สัด เปย๊า ฒง เสียน เย​ซู เญย ก๋อ-โย์ว .
45016012	เยีย จั๋ง เถา ชะ เถง เฒี้ยว โหฒว กง วั้ว เต๋ย อี เต้า มเซียะ ตอน , ตี​เฟ​นา เหธา ตี​โฟ​สา . หย่า จั๋ง เถา เยีย ฮนั้ม เญย ต่อย เป​สิด , ต้ง เถง เฒี้ยว โหฒว กง โค้ว วั้ว เต้า ต่อ .
45016013	เยีย หย่า จั๋ง เถา เฒี้ยว เย​ซู เหล่ง เจ๊ย เญย กิ๊น ต้าย โหฒว นิ่น เญย กง วั้ว เต้า ลู​ฟัด , หย่า จั๋ง เถา ลู​ฟัด เญย มา . นิ่น โก๋ว เยีย ฮนั้ง โก๋ว นิ่น กั้น เญย ตอน นอ .
45016014	เยีย หย่า จั๋ง เถา อา​สิน​คี​ทัด , ฟะ​เล​โกน , เฮ​เม้ด , ปัด​โล​บัด , เฮ​ม้าด แอ๋ง เหธา นิ่น บัว เยียม เญย เหยียด ฒู้ง ก๋อ-โย์ว .
45016015	เยีย หย่า จั๋ง เถา ฟี​โล​โล​กัด , ยู​เลีย , เน​เล​อัด เหธา นิ่น เญย หมั่ว , หย่า จั๋ง เถา โอ​ลิม​ปัด แอ๋ง เหธา นิ่น บัว เยียม เหยียด ฒู้ง เสียน เย​ซู เญย เมี่ยน .
45016016	เม่ย บัว อ๋อย หฒุ โหฒว เฮญี้ยว ธีง-เหฑ่ง , ล่าน เหธา ล่าน ฒม เฮมียน หน่าย แป้ง ออน . กี​ตู่ เญย หฒวัง จิว-ปาง หย่า จั๋ง เถา เม่ย บัว .
45016017	ก๋อ - โย์ว อ่า , เยีย โท้ ! เม่ย บัว บู้ง เจี๊ยน ต้ง ดั๊ว เมี่ยน ปุน ฆอย วั้ว เต๋ย เมี่ยน . นิ่น บัว อ๋อย ดั๊ว เม่ย บัว เสียน ต่อง , ไม้ ต๋อย เม่ย บัว โหะ เจี๋ย เญย เล์ย . อ๋อย หฒุ ซิ้ม ฆอย นิ่น บัว ,
45016018	เหว่ย หฒุ น้าย หญู่ง เมี่ยน ไม้ ฟู-สู บัว เญย เฒี้ยว กี​ตู่ . นิ่น บัว ขูง โต้ว กั้น ตุ๊ หลง ฮนั้ง . นิ่น บัว ก๊อง หว่า บย่าง , หว่า กาม , ดั๊ว หฒุ เฮญี้ยว เลี้ยง เญย เมี่ยน .
45016019	หฒวัง เมี่ยน ไฮ์ ก๊อง เม่ย บัว เอย คู้ เฝียน โหฒว , เยีย ฯฒฯ อะเฮน้ย ไห่ เม่ย บัว . เยีย อ๋อย เม่ย บัว ม่าย ธง-เม่ง ฮิ้ว ตุ๊ หาย หญู่ง หลง . มป่า หว่าย เญย เจ๊า , เม่ย บัว อ๋อย หฒุ โหฒว ฮนั้ง เมี่ยน หฮงง เมี่ยน นอ .
45016020	เหธย แป้ง ออน เญย ทิน-ฮู่ง เซี้ยบๆ เญย อ๋อย ดั่ม ซา​ตาน เยียม เม่ย บัว เญย เหฒา-เดี๊ย ฮู้ เหฑ่ง . โท้ เฒี้ยว เย​ซู กี​ตู่ หฒั่นๆ เหธย เอน ปุน เม่ย บัว .
45016021	เหธา เยีย จวั่ง กง โหฒว วั้ว เต้า ทิ​โม​ไท หย่า จั๋ง เถา เม่ย บัว . เหธา เยีย จวั่ง ยิว​ไท ฝีง เญย ลู​สิ​อัด , ยา​โสน เหธา โส​สิ​ปา​เท หย่า จั๋ง เถา เม่ย บัว .
45016022	เยีย , เท​ทิ​อัด , เถง เปา​โล เฟี้ย น้าย เฒ้ย เฝียน . บัว ล่ม ฑ่อย เสียน กี​ตู่ , เยีย ฯฒฯ จั๋ง เถา เม่ย บัว .
45016023	ฒิบ เยีย หย่า ปุน หฒวัง จิว-ปาง เยียม นิ่น เญย เปย๊า กั๊บ ฒุ้น วั้ว เต้า กาย​อัด จั๋ง เถา เม่ย บัว . โก๋ว น้าย นอม ฒี่ง เญย ญ่าน วั้ว เต้า เอ​ลัด​ทัด เหธา บัว เญย ก๋อ-โย์ว , คาน​ทัด , หย่า จั๋ง เถา เม่ย บัว .
45016024	โท้ บัว เญย เฒี้ยว เย​ซู กี​ตู่ หฒั่นๆ เหธย เอน ปุน เม่ย บัว หฒวัง เมี่ยน . อา​เมน .
45016025	บัว อ๋อย หฒุ ล่ม ฑ่อย เธง ทิน-ฮู่ง . เยีย ฒุ่น คู้ เฝียน ก๊อง เย​ซู กี​ตู่ เญย เจ๊า-โหล่ว . เอย น้าย คู้ เฝียน , ทิน-ฮู่ง ไฮ่ ปุน เม่ย บัว เสียน ตุ๊ ว้วน . น้าย คู้ เฝียน เกม เจี๊ยน เหฒีย กิ๊ด ลู่ง เดี๊ย ,
45016026	มป่า อี้ หฒั่น เหยียด ลิ์ว เฒี่ยง เจี๊ยน เญย ทิน-ฮู่ง บั๋ว นิ่น เญย โต่ว หว่า เมี่ยน เฟี้ย ต้าย ก๊อง บย๋าง ย่าง เหฑ่ง ปุน หม่าน กั๊วะ เมี่ยน ฮิ้ว . ฮนั้ง หน่าย , นิ่น บัว ไฮ่ เสียน หย่า ไฮ่ เอย เจี๊ยน นิ่น เญย หว่า โหฒว .
45016027	เหว่ย น้าย บัว อ๋อย หฒุ เธง ธง-เม่ง เจี๋ย เญย ดุ เต้า ทิน-ฮู่ง . เซ เย​ซู กี​ตู่ ปุน บัว เหยียด ลิ์ว เธง เถา หม่าน โก๊ว หม่าน ต่อย . อา​เมน .
46001001	เยีย , เปา​โล , ต้ง ทิน-ฮู่ง เอย นิ่น เญย เอ๋ย พ้าย ต้าย โหฒว นิ่น เญย กง-โฒ่ , เหธา เจี๊ยน บัว เญย ก๋อ-โย์ว , โส​สะ​เท​เน้ด ,
46001002	เฟี้ย น้าย เฒ้ย เฝียน ปุน เยียม โค​ลิน​โท ฒี่ง , ทิน-ฮู่ง เญย จิว-ปาง , ต้ง เหธา กี​ตู่ เย​ซู จวั่ง แหม่ง เฒี่ยง ฯฒฯ เป๋น นิ่น เญย เมี่ยน หย่า ตุ๊ ทิน-ฮู่ง เห่ว ต้าย โหฒว ธีง-เหฑ่ง เมี่ยน วั้ว เต๋ย . น้าย เฒ้ย เฝียน หย่า เฟี้ย ปุน เยียม นอมๆ ต๋อง เห่ว เจี๊ยน บัว เฒี้ยว เย​ซู กี​ตู่ เญย บั๋ว วั้ว เต๋ย . เย​ซู โหฒว นิ่น บัว เญย เฒี้ยว หย่า โหฒว บัว เญย เฒี้ยว .
46001003	โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
46001004	เยีย หฒั่นๆ เหว่ย เม่ย บัว แล์ง ฒี่ง ทิน-ฮู่ง เหว่ย หฒุ ทิน-ฮู่ง หล่ง กี​ตู่ เย​ซู เหธย เอน ปุน เม่ย บัว .
46001005	เหว่ย หฒุ เม่ย บัว เหธา เย​ซู จวั่ง แหม่ง เฒี่ยง เม่ย บัว หญู่งๆ ม่าย ฑ่อย , เยียม เม่ย บัว ก๊อง เญย เหยียด ฒู้ง หว่า เหธา เม่ย บัว ม่าย เญย เหยียด ฒู้ง ว่วน ฒาง .
46001006	เยีย บัว เถง กี​ตู่ โหฒว ฒอง-เหฒง วั้ว เต๋ย หว่า เหลียบ ว้วน เยียม เม่ย บัว เญย เฮญี้ยว .
46001007	เหว่ย น้าย , เม่ย บัว ฒั้ว เจี๊ยน เฒี้ยว เย​ซู กี​ตู่ หิ่น ธ้วด วั้ว หฒั่น , เม่ย บัว ไม้ ธา สีง ลี่ง เหธย ปุน เญย เหยียด หญู่ง ฒี่ง เหญ่ย .
46001008	ทิน-ฮู่ง หย่า อ๋อย ปุน เม่ย บัว เสียน ตุ๊ ว้วน เถา เซ้ด เมว์ย . เฒี้ยว เย​ซู กี​ตู่ แอ๋ง ต้าย เญย ฮนอย เม่ย บัว ฯฒฯ ไม้ ม่าย ต๋อง หฒุ ต้าน .
46001009	ทิน-ฮู่ง เซ เขา ตุ๊ ว้วน เญย . นิ่น เห่ว เม่ย บัว ต้าย เหธา นิ่น เญย ตอน , บัว เญย เฒี้ยว เย​ซู กี​ตู่ , ม่าย จิว ทง .
46001010	หฒวัง ก๋อ-โย์ว อ่า , เยีย เต๊ง บัว เฒี้ยว เย​ซู กี​ตู่ เญย บั๋ว โท้ เม่ย บัว อ๋อย หฒุ ต้ง โจ๋ว หว่า ก๊อง . ไม้ ตู๋ง ปุน ฆอย โหฒว เหฒีย กวั้น . อ๋อย หฒุ หอบ ฟิม ต้ง เอ๋ย , ต้ง ติ่ว เฮญี้ยว .
46001011	ก๋อ-โย์ว อ่า , ม่าย เต๋ย คะ​โล​เอ เญย เปย๊า ฒง เมี่ยน บั๋ว เยีย , เยียม เม่ย บัว หน่าย ม่าย ฟิ้ว-แฑง เญย สี่ .
46001012	เยีย เญย เอ๋ย เล์ย เซ เก๊าะ-เมี่ยน ม่าย เก๊าะ-เมี่ยน เญย เจ๊า ก๊อง . ม่าย เต้า ก๊อง , “ เยีย กัน เปา​โล , ” ม่าย เต้า ก๊อง , “ เยีย กัน อา​ปอ​โล , ” ม่าย เต้า ก๊อง , “ เยีย กัน ปี​เต , ” แอ๋ง ม่าย เต้า ก๊อง , “ เยีย กัน กี​ตู่ . ”
46001013	กี​ตู่ ปุน ฆอย โหฒว เหฒีย กวั้น ไฟ ? เปา​โล เหว่ย เม่ย บัว หฒุ ตีง เหฒียบ หฑั่ง จ๋า ไฟ ? เม่ย บัว เต๊ง เปา​โล เญย บั๋ว เจี๋ย ววม เญย เล์ย ไฟ ?
46001014	เยีย แล์ง ฒี่ง ทิน-ฮู่ง , ธ้วด ลิ์ว คะ​ลิด​ปัด เหธา กาย​อัด , เยีย ไม้ เถง เม่ย บัว หาย เต้า เจี๋ย ววม เญย เล์ย .
46001015	ฮนั้ง หน่าย , ไม้ ม่าย หาย เต้า ไฮ่ ก๊อง เม่ย บัว เต๊ง เยีย เญย บั๋ว เจี๋ย ววม เญย เล์ย .
46001016	( โอ้ , เฒ์ย เญย , เยีย หย่า เถง สะ​เท​ฟา​นัด เหธา นิ่น เญย เปย๊า ฒง เมี่ยน เจี๋ย ววม เญย เล์ย . ธ้วด ลิ์ว น้าย เต๋ย เยีย จั๋ง ไม้ ตุ๊ เยีย เถง หาย เต้า . )
46001017	กี​ตู่ ไม้ เฒ์ย พ้าย เยีย มี่ง เถง เมี่ยน เจี๋ย ววม เญย เล์ย . นิ่น พ้าย เยีย มี่ง ฒุ่น คู้ เฝียน , หย่า ไม้ เฒ์ย หล่ง ป้าม เมี่ยน ธง-เม่ง เญย หว่า ฒุ่น . เฑ่า เหย น้าย หญู่ง หว่า โหฒว ปุน เย​ซู เยียม เหฒียบ หฑั่ง จ๋า ไต่ เญย ชะ หฒิด หมี่ อ๊ะ .
46001018	กี​ตู่ เยียม เหฒียบ หฑั่ง จ๋า ไต่ วั้ว หญู่ง โต์-เล์ย , เหว่ย อ๋อย หฒุ เหมียด เญย เมี่ยน เซ หฮงง ไห่ . มป่า เหว่ย บัว ตุ๊ เหฌียว เญย เมี่ยน เซ ทิน-ฮู่ง เญย ชะ .
46001019	เหว่ย หฒุ กีง-โซว เฟี้ย เจี๊ยน ก๊อง , “ เยีย อ๋อย เหมียด ธง-เม่ง เมี่ยน เญย ธง-เม่ง . เมี่ยน ไกว เมี่ยน เญย หฒะเอ๋ย เยีย หย่า อ๋อย ปุน ด๊อด . ”
46001020	วั้ว หญู่ง , อี้ จ๋า เญย ธง-เม่ง เมี่ยน , โหะ ฮลัง เญย เมี่ยน , เหธา ฑุ่ย บย่าง เญย เมี่ยน ฮนั้ง หาย นอ ? ทิน-ฮู่ง โหฒว ปุน น้าย ป้าม เกน เญย ธง-เม่ง หฮงง หมี่ อ๊ะ .
46001021	ทิน-ฮู่ง หล่ง นิ่น กั้น เญย ธง-เม่ง ปุน เมี่ยน ไม้ ไฮ่ เขา นิ่น บัว กั้น เญย ธง-เม่ง ฮิ้ว ตุ๊ นิ่น . ต๋าว หฑวน , ทิน-ฮู่ง อะเฮน้ย หล่ง ต้ง เมี่ยน ฝุน หฮงง เญย ฒุ่น โต์ หว่า , เหฌียว เสียน นิ่น เญย เมี่ยน .
46001022	ยิว​ไท เมี่ยน โท้ จั๋ง-โห่ , จั๋น-กีก หย่า ล์อ ธง-เม่ง .
46001023	มป่า เยีย บัว ฒุ่น กี​ตู่ หฒุ ตีง เหฒียบ หฑั่ง จ๋า ไต่ เญย เจ๊า . ยิว​ไท เมี่ยน โหย่ว เฆ่ม หฒิ ฒุ์ย นิ่น บัว . จั๋น หย่า ฝุน หฮงง ,
46001024	มป่า เหว่ย ทิน-ฮู่ง กิ๊น ต้าย เญย เมี่ยน , ไม้ กุ๊น ยิว​ไท เมี่ยน ไฟ จั๋น , บัว ฮิ้ว ตุ๊ กี​ตู่ เซ ทิน-ฮู่ง เญย ต้ม ชะ หย่า ต้ง ทิน-ฮู่ง เญย ธง-เม่ง .
46001025	เหว่ย หฒุ ทิน-ฮู่ง หฮงง เญย สี่ , ฒู้ง เก้า ไกว ป้าม เมี่ยน เญย ธง-เม่ง . ทิน-ฮู่ง เมา เญย ต๋อง , หธ่อ เก้า เฮ้น ป้าม เมี่ยน เญย ชะ .
46001026	ก๋อ-โย์ว อ่า , ฮนั้ม หมั่ง ก๋า ! ทิน-ฮู่ง เห่ว เม่ย บัว ต้าย วั้ว หฒั่น , เอย ป้าม เมี่ยน ปวัด , ธง-เม่ง เญย เมี่ยน ไม้ ม่าย ธั้ม . ม่าย หัด ม์า เญย เมี่ยน เหธา หฒั่ง ตั๊ง เญย เมี่ยน หย่า ไม้ ม่าย ธั้ม .
46001027	มป่า ป้าม เมี่ยน ฝุน หฮงง เญย , ทิน-ฮู่ง กิ๊น ต้าย เหว่ย ปุน ธง-เม่ง เญย เมี่ยน ไญ้ . ป้าม เมี่ยน ฝุน เมา เญย , ทิน-ฮู่ง หย่า กิ๊น ต้าย เหว่ย ปุน เฮ้น วั้ว เต๋ย ไญ้ .
46001028	ป้าม เมี่ยน ฝุน ห่า ตั๊ง เญย , หมั่ง เผีย เญย , ไม้ ลั่ม หล่ง เญย , ทิน-ฮู่ง กิ๊น ต้าย เหว่ย เหมียด ต้ง ป้าม เมี่ยน ฝุน หล่ง เจี๊ยน เญย .
46001029	ฮนั้ง หน่าย , ไม้ ม่าย หาย เต้า เยียม ทิน-ฮู่ง เญย หฑะเฮมียน ไฮ่ ปู๋ง หว่า-เหมา .
46001030	ทิน-ฮู่ง ปุน เม่ย บัว เหธา กี​ตู่ เย​ซู จวั่ง แหม่ง เฒี่ยง , หย่า ปุน กี​ตู่ โหฒว บัว เญย ธง-เม่ง . ทิน-ฮู่ง หล่ง กี​ตู่ ปุน บัว เหธา นิ่น หอบ เฮญี้ยว , เป๋น นิ่น เญย ธีง-เหฑ่ง เมี่ยน , หฒัวะ บัว หฑวน , เล่ย ดุ๊ด ฒุ์ย .
46001031	ฮนั้ง หน่าย , เซ ฮนั้ง กีง-โซว เฟี้ย เจี๊ยน ก๊อง , “ หาย เต้า อ๋อย ปู๋ง หว่า-เหมา , อ๋อย หฒุ ปู๋ง หว่า-เหมา ก๊อง เฒี้ยว โหฒว เญย สี่ . ”
46002001	หฒวัง ก๋อ-โย์ว อ่า , ฒิ่น ด่าง เยีย มี่ง เม่ย บัว หน่าย ฒุ่น ทิน-ฮู่ง เกม เจี๊ยน เญย เจ๊า . วั้ว หฒั่น เยีย ไม้ เฒ์ย หล่ง คู่ หมวัง เญย หว่า ไฟ ธง-เม่ง เญย หว่า ก๊อง .
46002002	เยีย เหธา เม่ย บัว เยียม วั้ว หฒั่น , เยีย ตี่ง เฮญี้ยว เยีย ขูง อ๋อย ก๊อง เย​ซู กี​ตู่ หย่า ก๊อง นิ่น หฒุ ตีง เหฒียบ หฑั่ง จ๋า ไต่ เญย สี่ ฮนั้ง . กั้น หญู่ง เยีย ไม้ ก๊อง อ๊ะ .
46002003	เยีย เถา เม่ย บัว หน่าย วั้ว หฒั่น เยีย เมา ไห่ , กั้ม เหฑีย ไห่ , ซิน หฒิน เจี๊ยน เยียม .
46002004	เยีย ก๊อง เญย หว่า , ฒุ่น เญย โต์ ไม้ เฒ์ย หล่ง ป้าม เมี่ยน เญย ธง-เม่ง ก๊อง หว่า บย่าง , มป่า ปุน ธีง สีง ลี่ง ม่าย ต้ม ชะ .
46002005	ฮนั้ง หน่าย , เม่ย บัว เญย เสียน ฟิม ไม้ เฒ์ย ปั่ง ป้าม เมี่ยน เญย ธง-เม่ง , เซ ปั่ง ทิน-ฮู่ง เญย ชะ .
46002006	เยีย ฒุ่น ธง-เม่ง เญย โต์-เล์ย ปุน เอย เสียน เญย เจ๊า เป๋น ต้ม เมี่ยน วั้ว เต๋ย หมวัง . เซ ไม้ เฒ์ย อี้ จ๋า เญย ธง-เม่ง , หย่า ไม้ เฒ์ย กุ๊น อี้ จ๋า เญย ป้าม เกน ม่าย หลี่ง ม่าย ชะ วั้ว เต๋ย เญย ธง-เม่ง . น้าย หญู่ง ม่าย หลี่ง ม่าย ชะ เญย อ๋อย ป่าย เหฑ่ง .
46002007	เยีย บัว ก๊อง เญย ธง-เม่ง เซ ไม้ แก้ง บย๋าง ย่าง เญย ธง-เม่ง , ต้ง ทิน-ฮู่ง ปี๋ง เจี๊ยน เญย ธง-เม่ง . ไม้ แก้ง เหฒย ป้าม เกน วั้ว หฒั่น , ทิน-ฮู่ง ฒู้ง ตี่ง ลิ์ว หล่ง น้าย หญู่ง ธง-เม่ง ปุน บัว ตุ๊ ฌัง-หล่าง .
46002008	กุ๊น อี้ จ๋า เญย ป้าม เกน วั้ว เต๋ย เมี่ยน ไม้ ม่าย เหยียด เต้า เม่ง แปะ น้าย หญู่ง ธง-เม่ง . สี ก๊อง นิ่น บัว เม่ง แปะ นอ , นิ่น บัว ไม้ เฒาะ ฌัง-หล่าง เญย เฒี้ยว ตีง เหฒียบ หฑั่ง จ๋า .
46002009	มป่า ฮนั้ง กีง-โซว เฟี้ย เจี๊ยน ก๊อง . “ มฒีง ไม้ ปวัด เจี๋ย , มน่อม ไม้ ไฮ์ เจี๋ย , ไม้ ม่าย หาย เต้า ฮนั้ม ตุ๊ เถา เญย สี่ , ทิน-ฮู่ง หลิ่ว เล์ย เหฒียง ปุน ฮนั้ม นิ่น วั้ว เต๋ย เมี่ยน . ”
46002010	มป่า ไม้ แก้ง บย๋าง ย่าง เญย สี่ , ทิน-ฮู่ง หล่ง สีง ลี่ง ปุน บัว ฮิ้ว , เหว่ย หฒุ สีง ลี่ง ฒ่า โถว หญู่งๆ . เลี่ยม ทิน-ฮู่ง โด เจี๋ย เญย หฒะเอ๋ย หย่า ฒ่า ตุ๊ โถว .
46002011	ขูง เก๊าะ-เมี่ยน กั้น เญย เฮญี้ยว ไฮ่ ฮิ้ว ตุ๊ เก๊าะ-เมี่ยน กั้น ฮนั้ม เญย สี่ . ฟี่ ฮนั้ง เญย , ขูง ทิน-ฮู่ง เญย สีง ลี่ง กั้น ไฮ่ ฮิ้ว ตุ๊ ทิน-ฮู่ง ฮนั้ม เญย สี่ .
46002012	บัว ไม้ เฒ์ย ฒิบ ป้าม เมี่ยน เญย เฮญี้ยว . บัว ฒิบ เญย เซ ทิน-ฮู่ง พ้าย ต้าย เญย สีง ลี่ง เหว่ย ปุน บัว ฮิ้ว ตุ๊ ทิน-ฮู่ง เหธย ปุน เญย หญู่งๆ .
46002013	ฮนั้ง หน่าย , น้าย เต๋ย สี่ เยีย บัว ไม้ เฒ์ย หล่ง ป้าม เมี่ยน เญย ธง-เม่ง หฌาว เญย หว่า ก๊อง . เยีย บัว หล่ง สีง ลี่ง หฌาว เญย หว่า ก๊อง เม่ง สีง ลี่ง เญย เฒียน เล์ย ปุน ม่าย สีง ลี่ง เญย เมี่ยน หมวัง .
46002014	หาย เต้า ไม้ ม่าย สีง ลี่ง ไม้ ไฮ่ ฒิบ ทิน-ฮู่ง ปุน ต้าย เญย ฒี่ง เหญ่ย . น้าย หญู่ง เมี่ยน ไม้ ไฮ่ เม่ง แปะ น้าย เต๋ย ฒี่ง เหญ่ย , ฒู้ง ฝุน เซ หฮงง ไห่ , เหว่ย หฒุ ขูง ม่าย สีง ลี่ง ต้อ เญย เมี่ยน หธีง ต้าย ไฮ่ สัม ตุ๊ ธ้วด .
46002015	ม่าย สีง ลี่ง เญย เมี่ยน ไฮ่ สัม ตุ๊ ธ้วด หม่าน สี่ , มป่า ไม้ ม่าย หาย เต้า ไฮ่ สัม ตุ๊ ธ้วด นิ่น .
46002016	ฮนั้ง กีง-โซว ก๊อง นอ , “ หาย เต้า ไฮ่ ฮิ้ว ตุ๊ เฒี้ยว เญย เฮญี้ยว ? หาย เต้า ไฮ่ หฌาว นิ่น ? ”
46003001	หฒวัง ก๋อ-โย์ว อ่า , ฒิ่น ด่าง เยีย เหธา เม่ย บัว ก๊อง หว่า , เยีย ไม้ ไฮ่ ฮนั้ง เหธา ม่าย สีง ลี่ง เญย เมี่ยน ก๊อง . อ๋อย หฒุ เหธา เม่ย บัว ก๊อง ฮนั้ง เม่ย บัว หธ่อ เกวย ป้าม เกน , เอย เสียน กี​ตู่ เม่ย บัว เซ ฮนั้ง กู้งว์า นอ .
46003002	วั้ว หฒั่น , เยีย อ๋อย หฒุ หล่ง หญอ หวุย เม่ย บัว , ไม้ ไฮ่ หล่ง หฮนาง , เหว่ย หฒุ เม่ย บัว ไม้ แก้ง ไฮ่ หญั่น หฮนาง . เถา อี้ หฒั่น เม่ย บัว หธ่อ หญั่น ไม้ ตุ๊ ,
46003003	เหว่ย หฒุ เม่ย บัว หธ่อ เยียม ฮนั้ง เกวย ป้าม เกน เญย เมี่ยน เยียม นอ . เยียม หน่าย ม่าย ล่าน หั่น ล่าน เหธา ฟิ้ว-แฑง เญย สี่ . น้าย ปุน ธีง เม่ย บัว หธ่อ เกวย ป้าม เกน หย่า โหฒว ฮนั้ง เกวย ป้าม เกน เญย เมี่ยน โหฒว นอ , ไม้ เฒ์ย ?
46003004	เม่ย บัว ม่าย ล่าน ก๊อง , “ เยีย กัน เปา​โล . ” ม่าย ล่าน ก๊อง , “ เยีย กัน อา​ปอ​โล . ” น้าย ไม้ เฒ์ย โหฒว ฮนั้ง เกวย ป้าม เกน เญย เมี่ยน ไฟ ?
46003005	อา​ปอ​โล โหฒว หาย หญู่ง เมี่ยน ? เปา​โล โหฒว หาย หญู่ง เมี่ยน ? เยีย บัว ขูง โหฒว ทิน-ฮู่ง เญย โปว ต้อ เม่ย บัว เสียน . หฒิว เฒี้ยว พ้าย เญย กง , เก๊าะ-เมี่ยน ม่าย เก๊าะ-เมี่ยน เญย ป่วน โหฒว .
46003006	เยีย หฒวัง ญิม , อา​ปอ​โล ฟุ ววม , มป่า ทิน-ฮู่ง กั้น ปุน โฮล ต้าย .
46003007	หฒวัง ญิม วั้ว เต้า เหธา ฟุ ววม วั้ว เต้า เซ ไม้ หล่ง เจี๊ยน . หล่ง เจี๊ยน เญย เซ ทิน-ฮู่ง , เหว่ย หฒุ ทิน-ฮู่ง ปุน โฮล ต้าย .
46003008	หฒวัง วั้ว เต้า เหธา ฟุ ววม วั้ว เต้า , อี เต้า ฒู้ง ฟี่ ฮนั้ง เญย . ทิน-ฮู่ง อ๋อย เอย เก๊าะ-เมี่ยน โหฒว เญย กง ปุน ฒี่ง เหญ่ย .
46003009	เยีย บัว เหธา ทิน-ฮู่ง จวั่ง กง โหฒว . เม่ย บัว เซ ทิน-ฮู่ง เญย เหลียง-เด่ย . เม่ย บัว หย่า เป๋น ทิน-ฮู่ง เญย เปย๊า .
46003010	เอย ทิน-ฮู่ง เหธย ปุน เยีย เญย เอน , เยีย โหฒว ม่าย ปั์ว-เต้า เญย ก๊ม เปย๊า หฒั่ง เหลียบ เหฒียง กอน-โด๊ะ . แอ๋ง ม่าย กั้น เต้า ต้าย ปั่ง น้าย นอม กอน-โด๊ะ เหธย เจี์ย . มป่า เต้าๆ อ๋อย หฒุ ไฝ ฟิม หมั่ง ก๋า , ฮนั้ง หาย นอ เหธย .
46003011	เหว่ย หฒุ ไม้ ม่าย หาย เต้า ไฮ่ เหลียบ กั้น นอม กอน-โด๊ะ , ธ้วด ลิ์ว เหลียบ เหฒียง วั้ว นอม , เซ เย​ซู กี​ตู่ .
46003012	เยียม น้าย นอม กอน-โด๊ะ ม่าย เต๋ย เมี่ยน หล่ง เจียม ไฟ ญ่าน ไฟ จ๋าย เญย หละเปย๊ย เหธย . ม่าย เต๋ย หล่ง เดี๋ยง ไฟ เมี้ย ไฟ เบย้า ฆ้าว เหธย .
46003013	เถา เซี้ยม ฒุ์ย ฮนอย , เก๊าะ-เมี่ยน โหฒว เญย กง อ๋อย ปิ๋ว เม่ง ธ้วด ต้าย , เหว่ย หฒุ วั้ว นอม ฮนอย โต์ว อ๋อย เสย เต้าๆ เญย กง ฮนั้ง หาย นอ .
46003014	สี ก๊อง หาย เต้า เยียม น้าย นอม เหลียบ เหฒียง เญย กอน-โด๊ะ เหธย เจี์ย ต้าย เญย , หฒุ โต์ว ปั๊ว หย่า ไม้ เหฒียะ นอ , วั้ว เต้า อ๋อย ตุ๊ ฒี่ง เหญ่ย .
46003015	มป่า หาย เต้า โหฒว เญย กง หฒุ โต์ว เหฒียะ เหฑ่ง นอ , วั้ว เต้า เญย ฒี่ง เหญ่ย ด๊อด หมี่ อ๊ะ . นิ่น กั้น แอ๊ะ , ตุ๊ เหฌียว , มป่า ฮนั้ง เยียม โต์ว เปย๋า ธ้วด ต้าย นอ .
46003016	เม่ย บัว ไม้ ฮิ้ว ไฟ ? เม่ย บัว เซ ทิน-ฮู่ง เญย สีง ติ่น . ทิน-ฮู่ง เญย สีง ลี่ง หย่า เยียม เม่ย บัว กะญั์ว .
46003017	สี ก๊อง หาย เต้า โหฒว หว่าย ทิน-ฮู่ง เญย สีง ติ่น , ทิน-ฮู่ง อ๋อย เหมียด วั้ว เต้า , เหว่ย หฒุ ทิน-ฮู่ง เญย สีง ติ่น เซ ธีง-เหฑ่ง เญย . เม่ย บัว หย่า โหฒว นิ่น เญย สีง ติ่น .
46003018	หาย เต้า ไม้ ตู๋ง ดั๊ว กั้น . เยียม เม่ย บัว หน่าย ม่าย หาย เต้า หฒิว อี้ จ๋า เญย หฒะเอ๋ย ฝุน กั้น ม่าย ธง-เม่ง นอ , วั้ว เต้า อ๋อย หฒุ เหญี่ยม กั้น หฮงง หธีง ต้าย หฒะเก้ง ไฮ่ ม่าย ธง-เม่ง .
46003019	เหว่ย หฒุ ป้าม เมี่ยน ฝุน ธง-เม่ง เญย , ทิน-ฮู่ง ปวัด เซ หฮงง เญย . ฮนั้ง กีง-โซว เฟี้ย เจี๊ยน ก๊อง นอ , “ ทิน-ฮู่ง หล่ง ธง-เม่ง เมี่ยน เญย ธง-เม่ง โหฒว โขว ฮลบ นิ่น บัว กั้น . ” “ เฒี้ยว ฮิ้ว ตุ๊ ธง-เม่ง เมี่ยน ฮนั้ม ธ้วด เญย สี่ เซ ไม้ ลั่ม หล่ง . ”
46003020	แอ๋ง ม่าย โจ๋ว หว่า ก๊อง , “ เฒี้ยว ฮิ้ว ตุ๊ ธง-เม่ง เมี่ยน ฮนั้ม ธ้วด เญย สี่ เซ ไม้ ลั่ม หล่ง . ”
46003021	ฮนั้ง น้าย , ไม้ ตู๋ง เฒาะ หาย เต้า ต้าย ปู๋ง หว่า-เหมา . หม่าน หมวด เป๋น เม่ย บัว เญย .
46003022	ไม้ กุ๊น เปา​โล ไฟ อา​ปอ​โล ไฟ ปี​เต ไฟ น้าย นอม ป้าม เกน , ไม้ กุ๊น เฒี่ยง ไฟ ไต่ , อี้ จ๋า ฮนอย ไฟ ฆะฮ้า ฮี้ง , เหยียด ฒู้ง เซ เม่ย บัว เญย .
46003023	เม่ย บัว หย่า โหฒว กี​ตู่ เญย . กี​ตู่ หย่า โหฒว ทิน-ฮู่ง เญย .
46004001	ฮนั้ง หน่าย , เม่ย บัว หอบ หฒุ ฝุน เยีย บัว โหฒว กี​ตู่ เญย โปว , หย่า ตุ๊ หฒิว โก๋ว ทิน-ฮู่ง เกม เจี๊ยน เญย เฒียน เล์ย .
46004002	โหฒว น้าย หญู่ง โปว เก้า หล่ง เจี๊ยน เจี๋ย เซ อ๋อย หฒุ เหฒียบ ฒัวะ เญย โหฒว .
46004003	เหว่ย เยีย นอ , เม่ย บัว ไฟ หาย เต้า หล่ง หาย หญู่ง ป้าม เมี่ยน เญย เล์ย เซี้ยม เยีย , เยีย ฝุน เซ ไฝ-ฟิ้ว เญย สี่ . เลี่ยม เยีย กั้น หย่า ไม้ เซี้ยม เยีย กั้น อ๊ะ .
46004004	เอย เยีย กั้น เญย เฮญี้ยว ไฮ์ , เยีย ไม้ ม่าย ต่อง เญย ต๋อง , มป่า น้าย ไม้ เฒ์ย ปุน ธีง เยีย ไม้ ต่อง . ขูง เฒี้ยว กั้น ไฮ่ ตี่ง เยีย ต่อง ไฟ ไม้ ต่อง .
46004005	ฮนั้ง หน่าย , เซี้ยม เญย เฒี่ยง โห่ ไม้ แก้ง เถา , ไม้ ตู๋ง ตี่ง หาย เต้า เญย ฒุ์ย . อ๋อย หฒุ ฒั้ว เฒี้ยว แอ๋ง ต้าย วั้ว หฒั่น , นิ่น หธีง ต้าย เซี้ยม ตี่ง . นิ่น อ๋อย เฒาะ ปี๋ง เจี๊ยน เยียม หฮมวัง กะญั์ว เญย สี่ ธ้วด ต้าย เยียม ฌัง . เมี่ยน เยียม เฮญี้ยว ฮนั้ม เญย สี่ นิ่น หย่า อ๋อย ปุน ธ้วด เหฑ่ง ต้าย . เถา วั้ว หฒั่น เอย ทิน-ฮู่ง ปวัด เก๊าะ-เมี่ยน ผุย ตุ๊ เธง , ทิน-ฮู่ง ฯฒฯ เธง อ๊ะ .
46004006	ก๋อ-โย์ว อ่า , ก๊อง ลิ์ว น้าย เต๋ย เหยียด ฒู้ง สี่ , เยีย เฒาะ ต้าย เป๊ย เยีย กั้น เหธา อา​ปอ​โล เหว่ย โหฒว หญู่ง เฒ้ย ปุน เม่ย บัว ฮิ้ว ตุ๊ , ไม้ ตู๋ง เจี๋ย ด่าง กีง-โซว เญย หว่า . ฮนั้ง หน่าย , เม่ย บัว ฯฒฯ ไม้ โหฒว เหมา , ท่าย น้าย เต้า , หมั่ง เผีย วั้ว เต้า .
46004007	หาย เต้า ปุน เม่ย โหฒว เก้า โฮล กั้น เต้า ? เม่ย ม่าย หาย หญู่ง ไม้ เฒ์ย เม่ย ฒิบ ต้าย ? วั้ว หญู่ง , สี ก๊อง เม่ย ฒิบ ต้าย , เม่ย เหว่ย หาย ติ่ว ปู๋ง หว่า-เหมา ฮนั้ง ไม้ เฒ์ย ฒิบ ต้าย นอ ?
46004008	เม่ย บัว หญู่งๆ ม่าย ฑ่อย เหฑ่ง อ๊ะ เอาะ ? เม่ย บัว ปุ๊ด ฒ่อย เหฑ่ง อ๊ะ เอาะ ? เม่ย บัว กั้น ตุ๊ โหฒว ฮู่ง ฮนั้ง อ๊ะ เอาะ ? เยีย บัว ไม้ ตุ๊ โหฒว . เฝย ตุ๊ เม่ย บัว หฒะเก้ง โหฒว ฮู่ง , เยีย บัว ฯฒฯ ตุ๊ เหธา เจี๊ยน เม่ย บัว โหฒว .
46004009	เยีย ฮนั้ม ต้าย ทิน-ฮู่ง ปุน เยีย บัว กง-โฒ่ เยียม ฆะฮ้า เจี๋ย , ฮนั้ง หฒุ ตี่ง ฒุ์ย ตอง หฒวัง ไต๋ ไต่ เญย เมี่ยน นอ , เหว่ย ปุน เหยียด ฒู้ง ฟิน-เมี่ยน เหธา ป้าม เมี่ยน หมั่ง อะหฑย่าว .
46004010	เหว่ย กี​ตู่ เยีย บัว โหฒว เมี่ยน หฮงง เมี่ยน , มป่า เม่ย บัว เหธา กี​ตู่ จวั่ง แหม่ง เฒี่ยง ฯฒฯ ม่าย ธง-เม่ง อ๊ะ เอาะ ? เยีย บัว เมา มป่า เม่ย บัว เฮ้น เอาะ ? เยีย บัว หฒุ เมี่ยน หมั่ง เผีย มป่า เมี่ยน ท่าย เม่ย บัว เอาะ ?
46004011	เถา อี้ หฒั่น เยีย บัว เฮญี้ยว เซีย , จาง ฆ้าด . เยีย บัว ฒุ ลุย-โหว-ฮู้ . เยีย บัว หฒุ เมี่ยน เบ๊าะ หย่า ไม้ ม่าย ตี้ง เฒ้บ ต๋อง .
46004012	เยีย บัว หล่ง กั้น เญย ปั์ว โหฒว กง โค้ว เหว่ย ยู์ง กั้น เญย แหม่ง . หฒุ เมี่ยน เหฒียว , เยีย บัว ปวัง หว่า นิ่น บัว . หฒุ เมี่ยน โหฒว โตะ , เยีย บัว เตี๊ย เจี๊ยน .
46004013	หฒุ เมี่ยน ก๊อง หว่า-ฮู้ , เยีย บัว ก๊อง หลง ปุน นิ่น บัว . เถา อี้ หฒั่น เยีย บัว โหฒว ป้าม เมี่ยน เญย หละฟับ-ฒา , หย่า โหฒว ป้าม เกน เญย กะน้าย-เตี้ยน .
46004014	เยีย เฟี้ย น้าย เต๋ย หว่า ไม้ เฒ์ย เหว่ย ปุน เม่ย บัว ไญ้ . เม่ย บัว เซ ฮนั้ง โหฒว เยีย กั้น เญย ฝุเจว๊ย นอ . เยีย ฯฒฯ เฟี้ย เฝียน ขวิน เม่ย บัว .
46004015	ไม้ กุ๊น ม่าย เหยียด หว่าน เต้า ฟิน-แซง ต้อ เม่ย บัว กัน กี​ตู่ , เม่ย บัว ขูง ม่าย ดุ เต้า เตีย ฮนั้ง . เม่ย บัว เหธา กี​ตู่ เย​ซู จวั่ง แหม่ง เฒี่ยง , เยีย ฯฒฯ ตุ๊ เป๋น เม่ย บัว เญย เตีย , เหว่ย หฒุ เยีย ต้อ คู้ เฝียน ต้าย บั๋ว เม่ย บัว .
46004016	ฮนั้ง หน่าย , เยีย โท้ เม่ย บัว หฒวด เยีย เญย หญู่ง เฒ้ย โหฒว .
46004017	เหว่ย น้าย เยีย พ้าย ทิ​โม​ไท มี่ง เม่ย บัว หน่าย . นิ่น เซ ฮนั้ง โหฒว เยีย เญย ตอน-ฮนั้ม หย่า เขา เฒี้ยว โหฒว เหฒียบ ฒัวะ เญย เมี่ยน . นิ่น อ๋อย เถง เม่ย บัว จั๋ง เยีย เหธา กี​ตู่ เย​ซู จวั่ง แหม่ง เฒี่ยง โหฒว เญย เจ๊า , เซ ฮนั้ง เยีย เยียม นอมๆ ต๋อง เญย จิว-ปาง หฌาว นอ .
46004018	เยียม เม่ย บัว หน่าย ม่าย เต๋ย หล่าย เยีย ไม้ ไฮ่ เถา เม่ย บัว หน่าย ฯฒฯ โหฒว เหมา .
46004019	มป่า สี ก๊อง เอย เฒี้ยว เญย เอ๋ย , ไม้ เล่า เยีย เถา เม่ย บัว หน่าย อ๊ะ . เถา วั้ว หฒั่น เยีย ฯฒฯ ตุ๊ ปวัด วั้ว เต๋ย โหฒว เหมา เญย เมี่ยน , หมั่ง ก๋า นิ่น บัว เญย ชะ ฮนั้ง หาย นอ , ไม้ เฒ์ย ขูง หมวัง นิ่น บัว ก๊อง เญย หว่า .
46004020	เหว่ย หฒุ ทิน-ฮู่ง โหฒว เฒี้ยว กุ๊น เมี่ยน ปุน ธีง เยียม เมี่ยน ม่าย สีง ลี่ง เญย ชะ , ไม้ เฒ์ย เยียม เมี่ยน ก๊อง เญย หว่า .
46004021	เม่ย บัว อ๋อย เยีย ฮนั้ง หาย นอ โหฒว ? อ๋อย เยีย ต้อ เจี๊ยน ปย๊า-ปิน ต้าย ไฟ อ๋อย เยีย ม่าย เฮญี้ยว ฮนั้ม เมี่ยน , ส่วน ฒี่ง ส่วน เอ๋ย เญย ต้าย ไฟ ?
46005001	เยีย ไฮ์ เมี่ยน ก๊อง , เยียม เม่ย บัว บุด๋ง ม่าย ไม้ หลวน ห่อง เญย สี่ . เลี่ยม กะเหญี่ย ไม้ เสียน เญย เมี่ยน หย่า ไม้ ม่าย น้าย หญู่ง สี่ , เหว่ย หฒุ ม่าย ล่าน เมี่ยน เหธา นิ่น เญย ตะเหญ่ย หม่า ม่าย เจ๊า .
46005002	ฮนั้ง หน่าย , เม่ย บัว ฝู่ง ไฮ่ โหฒว เหมา ? เม่ย บัว หอบ หฒุ เฑ่า , หอบ หฒุ เญี้ยม ไม้ เฒ์ย ? โหฒว น้าย หญู่ง สี่ เญย เมี่ยน อ๋อย หฒุ หฒุ่น ธ้วด จิว-ปาง มี่ง .
46005003	ไม้ กุ๊น เยีย เญย ซิน เล่ย เม่ย บัว โก , เยีย เญย เฮญี้ยว หธ่อ เหธา เม่ย บัว เยียม . หย่า ฮนั้ง เยีย เหธา เม่ย บัว เยียม , เยีย ฒู้ง เซี้ยม ตี่ง โหฒว น้าย เต๋ย ไม้ หลวน ห่อง เญย สี่ วั้ว ล่าน เมี่ยน เญย ฒุ์ย .
46005004	เม่ย บัว เต๊ง เฒี้ยว เย​ซู เญย บั๋ว กั๊บ ฒุ้น เญย เฒี่ยง โห่ , เยีย เญย เฮญี้ยว หย่า เหธา เม่ย บัว เยียม , แอ๋ง ม่าย บัว เญย เฒี้ยว เญย ชะ เหธา เม่ย บัว เยียม .
46005005	เม่ย บัว อ๋อย หฒุ เฒาะ น้าย เต้า เมี่ยน จิว ปุน ซา​ตาน เหมียด นิ่น เญย ซิน . ฮนั้ง หน่าย , เถา เฒี้ยว เย​ซู แอ๋ง ต้าย เญย ฮนอย ไฮ่ เหฌียว ตุ๊ นิ่น เญย ลี่ง ว่วน .
46005006	เม่ย บัว ปู๋ง หว่า-เหมา เซ ไม้ หอบ . เม่ย บัว ไม้ ฮิ้ว ไฟ ? ติ๊ เตียน ปี๊ง โหฒว ปุน เฒี่ยง ดุ้น ฌั้ว ปุ๊ด เหฑ่ง .
46005007	เม่ย บัว อ๋อย หฒุ เฒาะ ฒุ์ย เญย โล์-ปี๊ง กวั่ง , เหว่ย ปุน เม่ย บัว เป๋น ดุ้น ไม้ อัน ปี๊ง เญย เซียง-ฌั้ว . เม่ย บัว ฒู้ง เป๋น น้าย หญู่ง ฌั้ว หมี่ อ๊ะ . เหว่ย หฒุ บัว เญย เสีย แหม่ง ฒิบ เญย ปะกี ยู่ง ตอน , เซ กี​ตู่ , ฒู้ง หฒุ เหฒี่ย ลิ์ว อ๊ะ .
46005008	ฮนั้ง หน่าย , บัว ล่ม ฑ่อย เจี๋ย เสีย แหม่ง ฒิบ ม่าะ ! ไม้ ตู๋ง หล่ง อัน โล์-ปี๊ง โหฒว ต้าย เญย ฌั้ว เจี๋ย ฒิบ , เหว่ย หฒุ โล์-ปี๊ง เป๊ย หฒุ ฒุ์ย , เป๊ย ฮยวัง เอ๊าะ . อ๋อย หฒุ หล่ง ไม้ อัน ปี๊ง เญย ฌั้ว เจี๋ย ฒิบ , ต้ง เป๊ย เฮญี้ยว หฒีง หย่า เป๊ย เฒียน เล์ย .
46005009	เยีย เฟี้ย เฝียน บั๋ว เจี๋ย เม่ย บัว , ไม้ ตู๋ง เหธา ไม้ หลวน ห่อง เญย เมี่ยน โหฒว ต่อย .
46005010	เยีย เญย เอ๋ย เล์ย เซ ไม้ เฒ์ย ก๊อง น้าย นอม ป้าม เกน เญย เมี่ยน , ต้ง โหฒว ไม้ หลวน ห่อง เญย สี่ , เม้า กะน้าย , โหฒว หฒะ , ป๋าย หมิ่ว-ฝัง วั้ว เต๋ย . สี ก๊อง เยีย ก๊อง น้าย เต๋ย นอ , เม่ย บัว ฒู้ง อ๋อย หฒุ ธ้วด ป้าม เกน .
46005011	เยีย เฟี้ย เฝียน บั๋ว เม่ย บัว , ม่าย ดาม เม่ง โหฒว เสียน เย​ซู เญย ก๋อ-โย์ว มป่า หธ่อ โหฒว ไม้ หลวน ห่อง เญย สี่ , เม้า กะน้าย , ป๋าย หมิ่ว-ฝัง , ก๊อง โตะ เมี่ยน , ฮบ ติ๊ว ฆวิน , ไฟ เผียน เมี่ยน , ไม้ ตู๋ง เหธา น้าย หญู่ง เมี่ยน โหฒว ต่อย . เลี่ยม ไม้ ตู๋ง เหธา นิ่น หญั่น หฮนาง .
46005012	กะเหญี่ย , ไม้ เสียน เญย เมี่ยน ไม้ เถา เยีย เซี้ยม . ทิน-ฮู่ง กั้น อ๋อย เซี้ยม นิ่น บัว . เม่ย บัว หอบ หฒุ เซี้ยม เญย เซ จิว-ปาง กะญั์ว เญย เมี่ยน ไม้ เฒ์ย ? ฮนั้ง กีง-โซว ก๊อง นอ , “ ม่าย เมี่ยน หว่าย เมี่ยน เยียม เม่ย บัว บุด๋ง , อ๋อย หฒุ หฒุ่น ธ้วด มี่ง . ” กะเหญี่ย , ไม้ เสียน เญย เมี่ยน ไม้ เถา เยีย เซี้ยม . ทิน-ฮู่ง กั้น อ๋อย เซี้ยม นิ่น บัว . เม่ย บัว หอบ หฒุ เซี้ยม เญย เซ จิว-ปาง กะญั์ว เญย เมี่ยน ไม้ เฒ์ย ? ฮนั้ง กีง-โซว ก๊อง นอ , “ ม่าย เมี่ยน หว่าย เมี่ยน เยียม เม่ย บัว บุด๋ง , อ๋อย หฒุ หฒุ่น ธ้วด มี่ง . ”
46005013	
46006001	สี ก๊อง เยียม เม่ย บัว บุด๋ง ม่าย เต้า เหธา กั้น เต้า ม่าย สี่ , นิ่น ฝู่ง ก๊าม มี่ง ล์อ ไม้ เสียน ทิน-ฮู่ง เญย ตุ๋น สี่ เมี่ยน , ไม้ ล์อ ทิน-ฮู่ง เญย เมี่ยน เบ่น ?
46006002	เม่ย บัว ไม้ ฮิ้ว ตุ๊ ทิน-ฮู่ง เญย เมี่ยน อ๋อย เซี้ยม ป้าม เกน ไฟ ? วั้ว หญู่ง , สี ก๊อง เม่ย บัว อ๋อย หฒุ เซี้ยม ป้าม เกน , ไฝ-ฟิ้ว สี่ เม่ย บัว ไม้ ไฮ่ เซี้ยม ไฟ ?
46006003	เม่ย บัว ไม้ ฮิ้ว ตุ๊ เยีย บัว อ๋อย หฒุ เซี้ยม ฟิน-เมี่ยน ไฟ ? ฮนั้ง หน่าย , บัว เหยียด เฒย อ๋อย หฒุ ไฮ่ เซี้ยม เสย หฒั่ง เญย สี่ .
46006004	วั้ว หญู่ง , สี ก๊อง เม่ย บัว ม่าย สี่ , เม่ย บัว เหว่ย หาย ติ่ว ต้อ มี่ง ปุน เยียม จิว-ปาง ไม้ หนั่ง ม่าย เม่ง เต้า เญย เมี่ยน เบ่น ?
46006005	เยีย ฮนั้ง น้าย เฟี้ย เหว่ย ปุน เม่ย บัว ไญ้ . เม่ย บัว ไม้ ม่าย เหยียด เต้า ธง-เม่ง เมี่ยน ไฮ่ เถง ก๋อ-โย์ว ตุ๋น สี่ ไฟ ?
46006006	ก๋อ-โย์ว ม่าย ล่าน โก๋ ล่าน เญย สี่ โหย่ว อ๋อย หฒุ มี่ง ปุน ไม้ เสียน เญย เมี่ยน เบ่น ไฟ ?
46006007	เม่ย บัว ม่าย ล่าน โก๋ ล่าน เญย สี่ ฒู้ง ปุน ธีง เม่ย บัว ต่อง อ๊ะ . เมี่ยน โหฒว ต่อง เม่ย , เม่ย เตี๊ย เจี๊ยน เซ เก้า หลง ไม้ เฒ์ย ? เหญี่ยม เควย หย่า เก้า หลง ไม้ เฒ์ย ?
46006008	ต๋าว หฑวน , เม่ย บัว ล่าน โหฒว ต่อง ล่าน , ล่าน เควย ล่าน , เลี่ยม โหฒว ปุน กั้น เญย ก๋อ-โย์ว .
46006009	เม่ย บัว ไม้ ฮิ้ว ไฟ ? โหฒว หว่าย สี่ เญย เมี่ยน ไม้ ตุ๊ เยียม ทิน-ฮู่ง เญย กั๊วะ . ไม้ ตู๋ง ดั๊ว กั้น โอ่ . ตะฟ่าน โหฒว ไม้ หลวน ห่อง เญย สี่ , ป๋าย หมิ่ว-ฝัง , เหฮยียน เอ๊า เหฮยียน โหฆ , มจั่ง ตอน หม่าย ซิน , มจั่ง เหฮยียน มจั่ง , มเซียะ เหฮยียน มเซียะ ,
46006010	ลู้ เมี่ยน , เม้า กะน้าย , ฮบ ติ๊ว ฆวิน , ก๊อง โตะ เมี่ยน ไฟ โหฒว หฒะ , น้าย หญู่ง เมี่ยน ไม้ ตุ๊ เยียม ทิน-ฮู่ง เญย กั๊วะ .
46006011	ฒิ่น ด่าง เม่ย บัว หย่า ม่าย เต๋ย โหฒว น้าย หญู่ง เมี่ยน . มป่า อี้ หฒั่น เม่ย บัว เขา เฒี้ยว เย​ซู กี​ตู่ เหธา บัว เญย ทิน-ฮู่ง เญย สีง ลี่ง ฯฒฯ ตุ๊ หฑาว เหฑ่ง เม่ย บัว เญย ฒุ์ย , ปุน เม่ย บัว เป๋น ทิน-ฮู่ง เญย ธีง-เหฑ่ง เมี่ยน , หย่า ตุ๊ เหธา ทิน-ฮู่ง หอบ เฮญี้ยว ต้าย .
46006012	ม่าย เมี่ยน อ๋อย ก๊อง , “ หาย หญู่ง เยีย ม่าย เล์ย โหฒว ตุ๊ เญย . ” เฒ์ย เญย , มป่า ไม้ เฒ์ย หญู่งๆ ม่าย ลั่ม หล่ง . เยีย ไฮ่ ก๊อง , “ หาย หญู่ง เยีย ม่าย เล์ย โหฒว ตุ๊ เญย , ” มป่า เยีย ไม้ ปุน หาย หญู่ง ห่อย เยีย โหฒว โน่ว .
46006013	แอ๋ง ม่าย เมี่ยน อ๋อย ก๊อง , “ หญั่น ฮบ เซ เหว่ย กะเซีย , กะเซีย เซ เหว่ย หญั่น ฮบ . ” เฒ์ย เญย , มป่า อี หญู่ง ฒู้ง ทิน-ฮู่ง อ๋อย เหมียด เหฑ่ง . เมี่ยน เญย ซิน เซ ไม้ เฒ์ย เหว่ย ปวั้ง เลี่ยว เญย เจ๊า , เซ เหว่ย ฟู-สู เฒี้ยว . เฒี้ยว หย่า โก๋ว บัว เญย ซิน .
46006014	ทิน-ฮู่ง ปุน เฒี้ยว นั่ง ต้าย . ทิน-ฮู่ง หย่า อ๋อย หล่ง นิ่น เญย ชะ ปุน บัว แอ๋ง นั่ง ต้าย ฟี่ ฮนั้ง เญย .
46006015	เม่ย บัว ไม้ ฮิ้ว ไฟ ? เม่ย บัว เญย ซิน เซ กี​ตู่ เญย ซิน เญย เหยียด หญู่ง . ฮนั้ง หน่าย , เยีย อ๋อย หฒุ ต้อ กี​ตู่ เญย ซิน มี่ง เป๋น หม่าย ป๊วน-ซิน เญย มเซียะ ตอน เญย ซิน เญย เหยียด หญู่ง ไฟ ? ฒู้ง ไม้ เฒ์ย !
46006016	เม่ย บัว ไม้ ฮิ้ว ไฟ ? เมี่ยน เหฮยียน หม่าย ป๊วน-ซิน เญย มเซียะ ตอน ฯฒฯ เหธา วั้ว เต้า เป๋น เหยียด นอม ซิน , เหว่ย หฒุ กีง-โซว ก๊อง , “ นิ่น บัว อี เต้า ฯฒฯ เป๋น เหยียด นอม ซิน หมี่ อ๊ะ . ”
46006017	มป่า หาย เต้า เหธา เฒี้ยว กั๊บ เจี๊ยน , วั้ว เต้า ฯฒฯ เหธา เฒี้ยว เป๋น เหยียด ติ่ว เฮญี้ยว อ๊ะ .
46006018	อ๋อย หฒุ ซิ้ม ฆอย เหฮยียน เญย เจ๊า . เมี่ยน ป์าม เญย หาย หญู่ง ฒุ์ย เซ ห่อย ไม้ หฒุ ซิน . มป่า โหฒว เหฮยียน เญย สี่ เซ ห่อย กั้น เญย ซิน .
46006019	เม่ย บัว ไม้ ฮิ้ว ไฟ ? เม่ย บัว เญย ซิน เซ สีง ลี่ง เญย ติ่น . ทิน-ฮู่ง ปุน ต้าย เญย สีง ลี่ง เยียม เม่ย บัว กะญั์ว . เม่ย บัว เญย ซิน เซ ไม้ เฒ์ย เม่ย บัว กั้น เญย , เซ ทิน-ฮู่ง เญย ,
46006020	เหว่ย หฒุ ทิน-ฮู่ง ม์าย เม่ย บัว จ๋าย ไห่ . ฮนั้ง หน่าย , เม่ย บัว อ๋อย หฒุ หล่ง เม่ย บัว เญย ซิน ท่าย ทิน-ฮู่ง .
46007001	อี้ หฒั่น เยีย อ๋อย ก๊อง ต้ง ฒิ่น ด่าง เม่ย บัว เฟี้ย หน่าย วั้ว เต๋ย เจ๊า-โหล่ว . มจั่ง ตอน ไม้ หล่ง เอ๊า เซ หลง เญย .
46007002	มป่า เหว่ย หฒุ ม่าย ปวั้ง เลี่ยว เญย สี่ ธั้ม , เต้าๆ มจั่ง ตอน หธีง ต้าย อ๋อย หฒุ ม่าย นิ่น กั้น เญย เอ๊า . เต้าๆ มเซียะ ตอน อ๋อย หฒุ ม่าย นิ่น กั้น เญย โหฆ .
46007003	ไม้ ตู๋ง ล่าน หฒ่าน ล่าน . โหฆ อ๋อย หฒุ หญุ่น เอย นิ่น เญย เอ๊า , เอ๊า หย่า อ๋อย หฒุ หญุ่น เอย นิ่น เญย โหฆ .
46007004	เหว่ย หฒุ เอ๊า กั้น ไม้ ม่าย เล์ย กุ๊น กั้น เญย ซิน , เซ นิ่น เญย โหฆ กุ๊น . ฟี่ ฮนั้ง เญย , โหฆ กั้น หย่า ไม้ ม่าย เล์ย กุ๊น กั้น เญย ซิน , เซ นิ่น เญย เอ๊า กุ๊น .
46007005	ไม้ ตู๋ง ล่าน หฒ่าน ล่าน ไม้ จวั่ง โหธว เปว๋ย , ธ้วด ลิ์ว อี ฮมวั้ง ต้ง เฮญี้ยว ตี่ง ไม้ จวั่ง เปว๋ย อี เหฒีย ฮนอย , เหว่ย หล่ง เฒี่ยง โห่ เต๋า เก๋า . เจี๋ย ลิ์ว น้าย เต๋ย เฒี่ยง โห่ , อ๋อย หฒุ แอ๋ง จวั่ง โหธว เปว๋ย . เฑ่า เหย กั้น กุ๊น ไม้ ตุ๊ กั้น ฯฒฯ หฒุ ซา​ตาน ดั๊ว เม่ย ป์าม ฒุ์ย .
46007006	เยีย ฮนั้ง น้าย ก๊อง เซ ไม้ เฒ์ย หัด เม่ย บัว , เซ เซว่ย เม่ย บัว .
46007007	เฝย ตุ๊ เม่ย บัว ฮนั้ง เยีย นอ , ไม้ ตอง จา , มป่า เก๊าะ-เมี่ยน ตุ๊ ทิน-ฮู่ง ปุน ต้าย เญย ฒี่ง เหญ่ย . ม่าย เต้า ม่าย น้าย หญู่ง , ม่าย เต้า ม่าย วั้ว หญู่ง .
46007008	อี้ หฒั่น เยีย บั๋ว ไม้ ม่าย จา เญย เมี่ยน เหธา เอ๊า-กว๊า , เม่ย บัว ฮนั้ง เยีย นอ , ตาน ซิน เยียม เก้า หลง .
46007009	มป่า สี ก๊อง เม่ย บัว กุ๊น ไม้ ตุ๊ กั้น นอ , กุ๊น ปิ่น ตอง จา อ๊ะ . เหว่ย หฒุ หั่น เมี่ยน เซ ฮนั้ง โต์ว เหฒียะ เจี๊ยน เฮญี้ยว นอ , ฯฒฯ ตอง จา เก้า หลง .
46007010	เยีย แอ๋ง ม่าย โจ๋ว หว่า หัด ตอง จา เญย เมี่ยน . น้าย เต๋ย หว่า ไม้ เฒ์ย เยีย กั้น ก๊อง เญย หว่า , เซ เฒี้ยว หัด เญย หว่า . เอ๊า ไม้ ตู๋ง เล่ย กวั่ง โหฆ .
46007011	มป่า สี ก๊อง เล่ย นอ , นิ่น อ๋อย หฒุ ตาน ซิน เยียม . ไม้ เฒย แอ๊ะ , อ๋อย หฒุ แอ๋ง หล่ง โล์-โหฆ . โหฆ หย่า ไม้ ตู๋ง เล่ย กวั่ง นิ่น เญย เอ๊า .
46007012	ต้ง เยีย หธ่อ ไม้ แก้ง ก๊อง วั้ว เต๋ย เมี่ยน , เยีย บั๋ว เม่ย บัว , ( น้าย เยีย กั้น ก๊อง , ไม้ เฒ์ย เฒี้ยว ก๊อง . ) สี ก๊อง ม่าย เต้า กี​ตู่ เมี่ยน , นิ่น เญย เอ๊า หย่า ไม้ เสียน มป่า เอ๊า แล์ง เหธา นิ่น เยียม , นิ่น ไม้ ตู๋ง เล่ย นิ่น เญย เอ๊า .
46007013	สี ก๊อง ม่าย กี​ตู่ เมี่ยน มเซียะ ตอน , นิ่น เญย โหฆ หย่า ไม้ เสียน , มป่า โหฆ แล์ง เหธา นิ่น เยียม , นิ่น ไม้ ตู๋ง เล่ย นิ่น เญย โหฆ อ๊ะ .
46007014	โหฆ ไม้ เสียน มป่า เหว่ย หฒุ นิ่น เญย เอ๊า เสียน , ทิน-ฮู่ง ฯฒฯ ฒิบ นิ่น เญย โหฆ . เอ๊า ไม้ เสียน มป่า เหว่ย หฒุ โหฆ เสียน , ทิน-ฮู่ง ฯฒฯ ฒิบ นิ่น เญย เอ๊า . ไม้ เฒย แอ๊ะ , นิ่น บัว เญย ฝุเจว๊ย เซ ฮนั้ง ไม้ เสียน เญย เมี่ยน เญย ฝุเจว๊ย นอ , มป่า อี้ หฒั่น เป๋น ทิน-ฮู่ง เญย หมี่ อ๊ะ .
46007015	ไม้ กุ๊น เอ๊า ไฟ โหฆ , สี ก๊อง ไม้ เสียน เย​ซู วั้ว เต้า อ๋อย เล่ย เสียน เญย วั้ว เต้า , เซว่ย นิ่น มี่ง อ๊ะ . ปวั้ง หฒุ น้าย หญู่ง สี่ นอ แอ๊ะ , เสียน เย​ซู วั้ว เต้า เอ๊า ไฟ โหฆ ฯฒฯ ไม้ หฒุ อ๊าบ กั้น เตี๊ย เจี๊ยน เยียม , เหว่ย หฒุ ทิน-ฮู่ง เห่ว บัว แป้ง ออน เญย เยียม .
46007016	โหฒว เอ๊า เญย เมี่ยน อ้า ! เม่ย บัว ฮนั้ง หาย นอ ฮิ้ว ตุ๊ เม่ย บัว ไม้ ไฮ่ เหฌียว กั้น เญย โหฆ ? โหฒว โหฆ เญย เมี่ยน อ้า ! เม่ย บัว ฮนั้ง หาย นอ ฮิ้ว ตุ๊ เม่ย บัว ไม้ ไฮ่ เหฌียว กั้น เญย เอ๊า ?
46007017	ฮนั้ง หาย หย่า ป่า , หฒิว เฒี้ยว พ้าย ปุน เก๊าะ-เมี่ยน ฮนั้ง หาย นอ เยียม , ทิน-ฮู่ง เห่ว เก๊าะ-เมี่ยน ต้าย วั้ว หฒั่น , เก๊าะ-เมี่ยน หย่า อ๋อย หฒุ ฮนั้ง วั้ว นอ เยียม . น้าย ติ้ว เล์ย เยีย เยียม นอมๆ จิว-ปาง หฌาว เมี่ยน เอย เจี๊ยน โหฒว .
46007018	ทิน-ฮู่ง เห่ว เมี่ยน ต้าย เสียน วั้ว หฒั่น , หาย เต้า เจี๋ย ก๊าด เญย เล์ย , นิ่น ไม้ หฒุ ฮนั้ม หฒ่อ ฮนั้ง โล์ นอ . ไม้ แก้ง เจี๋ย ก๊าด เญย เล์ย วั้ว เต๋ย , หย่า ไม้ หฒุ เจี๋ย วั้ว หญู่ง เล์ย อ๊ะ .
46007019	เจี๋ย ก๊าด เญย เล์ย ไฟ ไม้ เจี๋ย เซ ไม้ หล่ง เจี๊ยน . หล่ง เจี๊ยน เจี๋ย เซ อ๋อย หฒุ เอย ทิน-ฮู่ง เญย เล์ย-หลัด โหฒว .
46007020	ทิน-ฮู่ง เห่ว เสียน วั้ว หฒั่น , โม์ว ล่าน เมี่ยน ฮนั้ง หาย นอ เยียม , ฯฒฯ อ๋อย หฒุ ฮนั้ง วั้ว นอ เยียม .
46007021	ทิน-ฮู่ง เห่ว เม่ย เสียน วั้ว หฒั่น , เม่ย โหฒว โน่ว เญย ไฟ ? ไม้ ตู๋ง เฑ่า , มป่า ม่าย ฉัง ตุ๊ โหฒว ปู๋ง ฆอย เญย เมี่ยน , กุ๊น โหฒว อ๊ะ .
46007022	หาย เต้า โหฒว เจี๊ยน โน่ว วั้ว หฒั่น , เฒี้ยว เห่ว นิ่น ต้าย เสียน , วั้ว เต้า ฯฒฯ เป๋น เฒี้ยว ปู๋ง ฆอย เญย เมี่ยน . หาย เต้า โหฒว ปู๋ง ฆอย เญย เมี่ยน , เฒี้ยว เห่ว นิ่น ต้าย เสียน , วั้ว เต้า หย่า โหฒว กี​ตู่ เญย โน่ว .
46007023	ทิน-ฮู่ง ม์าย เม่ย บัว จ๋าย ไห่ . ฮนั้ง หน่าย , ไม้ ตู๋ง เป๋น ป้าม เมี่ยน เญย โน่ว .
46007024	ก๋อ-โย์ว อ่า , ทิน-ฮู่ง เห่ว เม่ย บัว เสียน วั้ว หฒั่น , เก๊าะ-เมี่ยน โหฒว หาย หญู่ง เมี่ยน , หธ่อ อ๋อย หฒุ โหฒว วั้ว หญู่ง เมี่ยน , มป่า ม่าย ทิน-ฮู่ง เหธา เจี๊ยน เยียม .
46007025	อี้ หฒั่น เยีย ก๊อง ต้ง เม่ย บัว เฟี้ย หน่าย ไม้ ม่าย จา เญย เมี่ยน เญย เจ๊า-โหล่ว . เยีย ไม้ ม่าย เฒี้ยว เญย หลี่ง ก๊อง เถา น้าย เต๋ย สี่ , มป่า เฒี้ยว ค้อ-เลี่ยน เยีย , ปุน เยีย โหฒว เขา ตุ๊ ว้วน เญย เมี่ยน ฯฒฯ เอย เยีย กั้น เญย เฮญี้ยว ฮนั้ม ต้าย ก๊อง .
46007026	เยีย ฮนั้ม ต้าย , หลาย อี้ จ๋า ฮนอย เญย โค้ว หน่าน , เมี่ยน ฮนั้ง หาย นอ เยียม หธ่อ อ๋อย หฒุ ฮนั้ง วั้ว นอ เยียม เก้า หลง .
46007027	เม่ย ม่าย เอ๊า เญย ไฟ ? ไม้ ตู๋ง กวั่ง เม่ย เญย เอ๊า . ไม้ แก้ง หล่ง เอ๊า ไฟ ? ไม้ ตู๋ง แก้ง ล์อ อ๊ะ โอ่ .
46007028	มป่า เม่ย หล่ง เอ๊า นอ , เม่ย ไม้ เฒ์ย ป์าม ฒุ์ย . เซียะ-ตอน หล่ง โหฆ , นิ่น หย่า ไม้ เฒ์ย ป์าม ฒุ์ย . มป่า เยีย อ๋อย เถง เม่ย บัว ซิ้ม ดุ๊ด โหฒว เอ๊า โหฒว โหฆ เญย โค้ว หน่าน .
46007029	ก๋อ-โย์ว อ่า , เยีย เญย เอ๋ย เล์ย เซ ต้ง น้าย . ป้าม เกน เญย หญุด เฒ้ย อี้ หฒั่น ไม้ ด๊าว อ๊ะ . ม่าย เอ๊า เญย เมี่ยน อ๋อย หฒุ เยียม ฮนั้ง ไม้ ม่าย เอ๊า นอ .
46007030	เญี้ยม เญย เมี่ยน อ๋อย หฒุ เยียม ฮนั้ง ไม้ เฑ่า . เฌียน-โย่ว เญย เมี่ยน อ๋อย หฒุ ฮนั้ง ไม้ เฌียน-โย่ว นอ . ม์าย กะน้าย เญย เมี่ยน อ๋อย หฒุ ฮนั้ง นิ่น บัว ไม้ เฒ์ย โหฒว วั้ว เต๋ย กะน้าย เญย เฒี้ยว ,
46007031	หล่ง ป้าม เกน เญย กะน้าย วั้ว เต๋ย , อ๋อย หฒุ ไม้ ตู๋ง ปุน วั้ว เต๋ย กะน้าย เฒาะ เหฑ่ง เฒี่ยง โห่ , เหว่ย หฒุ อี้ หฒั่น เยียม เจี๊ยน น้าย นอม ป้าม เกน ไม้ เล่า อ๋อย เจี๋ย เหฑ่ง อ๊ะ .
46007032	เยีย ไม้ อ๋อย เม่ย บัว ม่าย หาย หญู่ง กว๋า เฮญี้ยว . ไม้ แก้ง หล่ง เอ๊า เญย เมี่ยน ขูง จั๋ง หฒุ เฒี้ยว เญย กง , อ๋อย โหฒว หอบ เฒี้ยว เญย เฮญี้ยว .
46007033	มป่า ม่าย จา เญย เมี่ยน ขูง จั๋ง หฒุ เสย หฒั่ง เญย เจ๊า , ฮนั้ง หาย นอ ไฮ่ โหฒว ตุ๊ หอบ เอ๊า เญย เฮญี้ยว .
46007034	นิ่น ฯฒฯ ม่าย อี ติ่ว เจ๊า แปง เจี๊ยน นิ่น เญย เฮญี้ยว อ๊ะ . ไม้ ม่าย จา เญย มเซียะ ตอน ไฟ เซียะ-ตอน ขูง จั๋ง หฒุ เฒี้ยว เญย กง , เหว่ย หฒุ นิ่น อ๋อย เลี่ยม ซิน เลี่ยม เฮญี้ยว เป๋น เหฑ่ง ทิน-ฮู่ง เญย . มป่า โหฒว เอ๊า เญย มเซียะ ตอน จั๋ง หฒุ เสย หฒั่ง เญย เจ๊า , ฮนั้ง หาย นอ ไฮ่ โหฒว ตุ๊ หอบ โหฆ .
46007035	เยีย ฮนั้ง น้าย ก๊อง เซ เหว่ย เถง เม่ย บัว , ไม้ เฒ์ย เหว่ย ฮ่าง เม่ย บัว . เยีย อ๋อย เม่ย บัว โหฒว หลง , โหฒว หอบ , หล่ง เหฑ่ง เฮญี้ยว ฟู-สู เฒี้ยว .
46007036	สี ก๊อง หาย เต้า ก๊อง เฒี่ยง เซียะ มป่า ไฮ์ นิ่น โหฒว ไม้ หอบ ปุน วั้ว เต้า เซียะ , นิ่น เญย เฮญี้ยว ปะหละ ฮนั้ม ไห่ , ฯฒฯ ด่ง หาย อ๋อย หฒุ โหฒว เหยียด ติ่ว หาย หญู่ง , กุ๊น ปุน นิ่น บัว เอย นิ่น บัว เญย เฮญี้ยว โหฒว . เซว่ย นิ่น บัว กิ๊ด ฮววน อ๊ะ . นิ่น บัว ไม้ ป์าม ฒุ์ย .
46007037	มป่า สี ก๊อง หาย เต้า มจั่ง ตอน เหลียบ ตี่ง เฮญี้ยว , หย่า ไม้ ม่าย หาย หญู่ง อ๊าบ นิ่น , กั้น หย่า ไฮ่ กุ๊น ตุ๊ กั้น , นิ่น หย่า ตี่ง ไม้ หล่ง นิ่น ก๊อง เฒี่ยง วั้ว เต้า เซียะ , น้าย เต้า หย่า โหฒว ตุ๊ หอบ เญย .
46007038	ฮนั้ง หน่าย , หาย เต้า ก๊อง เฒี่ยง เซียะ หย่า หฒะเก้ง หล่ง โหฒว เอ๊า , วั้ว เต้า โหฒว ตุ๊ หอบ . มป่า หาย เต้า ก๊อง เฒี่ยง เซียะ , ฆะฮ้า ตี่ง ไม้ หล่ง , วั้ว เต้า หธ่อ โหฒว เก้า หลง .
46007039	สี ก๊อง โหฆ หธ่อ เฒี่ยง เจี๊ยน เญย เฒี่ยง โห่ , เอ๊า ม่าย ตอง จา เญย เล์ย โด้ เจี๊ยน . มป่า โหฆ ไต่ หมี่ อ๊ะ นอ , เอ๊า ไม้ หฒุ ตอง จา เญย เล์ย โด้ อ๊ะ . เซว่ย ปิ่น หล่ง หาย เต้า โหฒว โหฆ หย่า ตุ๊ , ตะฟ่าน เสียน เฒี้ยว เญย เมี่ยน ฮนั้ง .
46007040	มป่า เอย เยีย หมั่ง , สี ก๊อง นิ่น ไม้ หล่ง โหฆ นอ , นิ่น เก้า ม่าย เฌียน-โย่ว . เยีย หย่า ฮนั้ม ต้าย เยีย ม่าย ทิน-ฮู่ง เญย สีง ลี่ง .
46008001	อี้ หฒั่น ก๊อง เถา เหฒี่ย ปุน หมิ่ว-ฝัง เญย หญั่น ฮบ . บัว เหยียด ฒู้ง ฮิ้ว ตุ๊ , “ บัว เต้าๆ ม่าย ว่วน ฒาง . ” มป่า ม่าย ว่วน ฒาง เซ ปุน เมี่ยน โหฒว เหมา , เธง-โฮล . ล่าน ฮนั้ม ล่าน เซ เหธย เมี่ยน เจี์ย ต้าย .
46008002	สี ก๊อง ม่าย หาย เต้า ฮนั้ม ต้าย นิ่น ฮิ้ว ตุ๊ เหยียด หญู่ง , หฒิว นิ่น หอบ หฒุ ฮิ้ว เญย นิ่น หธ่อ ไม้ แก้ง ฮิ้ว .
46008003	มป่า หาย เต้า ฮนั้ม ทิน-ฮู่ง , ทิน-ฮู่ง ฯฒฯ ฮิ้ว ตุ๊ วั้ว เต้า อ๊ะ .
46008004	วั้ว หญู่ง , ก๊อง หญั่น เหฒี่ย ปุน หมิ่ว-ฝัง เญย หญั่น ฮบ , บัว ฮิ้ว ตุ๊ หมิ่ว-ฝัง ไม้ ปิ๋ว เม่ง หาย หญู่ง เฒียน เญย กะน้าย . บัว หย่า ฮิ้ว ตุ๊ ขูง ม่าย ดุ เต้า ทิน-ฮู่ง ฮนั้ง .
46008005	ไม้ กุ๊น เยียม ลู่ง เยียม เดา , ม่าย ต้ง เมี่ยน เห่ว “ เฒี่ยน ” ( หย่า หฒะเก้ง ม่าย “ เฒี่ยน ” ธั้ม , ม่าย “ เฒี้ยว ” ธั้ม ) ,
46008006	มป่า เหว่ย บัว นอ , ขูง ม่าย ดุ เต้า ทิน-ฮู่ง ฮนั้ง , เซ หฒั่ง เตี๋ย , ต้ง เหฒย หม่าน หมวด วั้ว เต้า . บัว หย่า เหว่ย นิ่น เยียม . หย่า ขูง ม่าย ดุ เต้า เฒี้ยว ฮนั้ง , เซ เย​ซู กี​ตู่ . ทิน-ฮู่ง หล่ง เย​ซู เหฒย หม่าน หมวด . บัว หย่า ปั่ง นิ่น เยียม .
46008007	มป่า ไม้ เฒ์ย เต้าๆ เมี่ยน เปียะ เฮญี้ยว . ม่าย เต๋ย เมี่ยน ฒิ่น ด่าง ป๋าย เกว๋น หมิ่ว-ฝัง . เถา อี้ หฒั่น นิ่น บัว หญั่น เหฒี่ย ปุน หมิ่ว-ฝัง เญย กะน้าย , นิ่น บัว เฮญี้ยว ไฝ . ขูง จั๋ง หฒุ นิ่น บัว หญั่น หมิ่ว-ฝัง เญย กะน้าย , ฯฒฯ ไฮ์ ม่าย หวุย อ๊ะ .
46008008	หญั่น ฮบ เญย กะน้าย ไม้ ไฮ่ ปุน ทิน-ฮู่ง เก้า อะเฮน้ย บัว . ไม้ หญั่น , บัว ไม้ เฒ์ย เก้า หว่าย . หญั่น ลิ์ว , บัว หย่า ไม้ เฒ์ย เก้า หลง .
46008009	มป่า , อ๋อย หฒุ ไฝ ฟิม โอ่ . เม่ย บัว ฮิ้ว ตุ๊ เซว่ย ปิ่น หญั่น หาย หญู่ง หย่า ตุ๊ , มป่า ไม้ ตู๋ง หลาย น้าย ติ่ว เจ๊า ปุน เสียน ไม้ เฮ้น เญย เมี่ยน ป์าม ฒุ์ย .
46008010	สี ก๊อง ม่าย เต้า เฮญี้ยว ไฝ เญย เมี่ยน ปวัด เม่ย , ต้ง ม่าย ว่วน ฒาง เญย เมี่ยน , เยียม หมิ่ว-เปย๊า หญั่น นอ , น้าย ไม้ เฒ์ย ดั๊ว นิ่น อ๋อย เหธา เจี๊ยน หญั่น เหฒี่ย ปุน หมิ่ว-ฝัง เญย หญั่น ฮบ ไฟ ?
46008011	กี​ตู่ เหว่ย น้าย เต้า เสียน ไม้ เฮ้น เญย ก๋อ-โย์ว ไต่ , มป่า วั้ว เต้า ก๋อ-โย์ว หลาย เม่ย “ ม่าย ว่วน ฒาง ” หฒุ เหมียด .
46008012	เม่ย ฮนั้ง หน่าย โหฒว , เม่ย โหฒว ต่อง เม่ย เญย ก๋อ-โย์ว , เหว่ย หฒุ นิ่น เฮญี้ยว ไฝ , เม่ย หย่า ห่อย นิ่น โหฒว ต่อง . น้าย หย่า โหฒว ต่อง กี​ตู่ .
46008013	วั้ว หญู่ง , สี ก๊อง หญั่น ฮบ ไฮ่ ดั๊ว เยีย เญย ก๋อ-โย์ว ป์าม ฒุ์ย , เยีย ฯฒฯ เหยียด ลิ์ว ไม้ หญั่น อ๊อ อ๊ะ . เฑ่า เหย ดั๊ว เยีย เญย ก๋อ-โย์ว ป์าม ฒุ์ย .
46009001	เยีย ไม้ เฒ์ย ปู๋ง ฆอย เญย เมี่ยน ไฟ ? เยีย ไม้ เฒ์ย โหฒว กง-โฒ่ ไฟ ? เยีย ไม้ ปวัด เจี๋ย บัว เญย เฒี้ยว เย​ซู ไฟ ? เยีย เถง เฒี้ยว โหฒว กง เม่ย บัว หธีง ต้าย เสียน ไม้ เฒ์ย ?
46009002	ไม้ กุ๊น เมี่ยน ไม้ แล์ง เยีย โหฒว กง-โฒ่ , เม่ย บัว ด่ง หาย หย่า แล์ง อ๊ะ . เหว่ย หฒุ เม่ย บัว เหธา เฒี้ยว เย​ซู จวั่ง แหม่ง เฒี่ยง , เซ โหฒว ฒอง-เหฒง ปุน ธีง เยีย หฒะเก้ง โหฒว กง-โฒ่ .
46009003	สี ก๊อง เมี่ยน ฒ่า หน่าย เยีย , เยีย ฮนั้ง น้าย นอ เตา นิ่น บัว .
46009004	โหฒว กง-โฒ่ , เยีย ไม้ เฒ์ย ม่าย เล์ย ตุ๊ หญั่น ตุ๊ ฮบ ไฟ ?
46009005	เยีย ไม้ เฒ์ย ม่าย เล์ย หล่ง เสียน เย​ซู เญย เมี่ยน โหฒว เอ๊า , หย่า ฮนั้ง วั้ว เต๋ย กง-โฒ่ เหธา เฒี้ยว เญย โย์ว บัว เหธา ปี​เต ต้อ เอ๊า กัน เจี๊ยน มี่ง ไฟ ?
46009006	ขูง ม่าย บา​นา​บัด เหธา เยีย อ๋อย หฒุ โหฒว กง โต่ว แหม่ง ฮนั้ง ไฟ ?
46009007	ม่าย หาย เต้า โหฒว แปง อ๋อย หฒุ ธ้วด กั้น เญย เปี้ยน ฝุย ? ม่าย หาย เต้า โหฒว หฮวีง หฒวัง อะหงุ่น เปี๊ยว หย่า ไม้ ตุ๊ นิ่น กั้น เญย เปี๊ยว หญั่น ? ม่าย หาย เต้า ยู์ง ปะกี ยู่ง หย่า ไม้ ตุ๊ ฮบ นิ่น กั้น เญย ยู่ง หญอ ?
46009008	เยีย ฮนั้ง น้าย ก๊อง เซ ไม้ เฒ์ย ขูง เอย ป้าม เมี่ยน เญย หฒะเอ๋ย . เล์ย-หลัด หย่า ฟี่ ฮนั้ง เญย ก๊อง ไม้ เฒ์ย ?
46009009	โม​เซ เญย เล์ย เฟี้ย เจี๊ยน ก๊อง , “ ง่ง หลิ่น เบย้า เญย เฒี่ยง โห่ ไม้ ตู๋ง โตว ง่ง เญย ฑุ่ย แป๋ง . ” มป่า น้าย หญู่ง เล์ย เยีย บัว ไม้ หล่ง เจี๋ย เหยียด หฑุ่น . ต๋าว หฑวน เยีย บัว เสี่ยว หญู่งๆ โค้ว เหว่ย ไม้ ปุน หาย หญู่ง ล่าน กี​ตู่ เญย คู้ เฝียน .
46009010	ทิน-ฮู่ง ก๊อง น้าย เต๋ย หว่า , นิ่น ไม้ เฒ์ย เหว่ย บัว ก๊อง ไฟ ? เฒ์ย เญย . น้าย เซ เฟี้ย เจี๊ยน เหว่ย เถง บัว . ไล่ ลี่ง เญย เมี่ยน เหธา เบ๊าะ เบย้า เญย เมี่ยน ม่าย ลั่ม ฮนั้ม อ๋อย ตุ๊ นิ่น บัว โหฒว เญย ป่วน .
46009011	เยีย บัว ฒุ่น คู้ เฝียน ฮนั้ง หฒวัง สีง ลี่ง เญย ญิม เยียม เม่ย บัว เญย เฮญี้ยว นอ . วั้ว หญู่ง , เยีย บัว เยียม เม่ย บัว หน่าย เซียว เยีย บัว เฉียม หล่ง เญย กะน้าย , เม่ย บัว ฝุน ธั้ม ไห่ ไฟ ?
46009012	สี ก๊อง กั้น เต๋ย เมี่ยน ม่าย เล์ย เห่ว เม่ย บัว จวัง นิ่น บัว , เยีย บัว ไม้ เฒ์ย เก้า ม่าย เล์ย เห่ว เม่ย บัว จวัง เยีย บัว ไฟ ? มป่า น้าย หญู่ง เล์ย เยีย บัว ไม้ หล่ง เจี๋ย เหยียด หฑุ่น . ต๋าว หฑวน เยีย บัว เสี่ยว หญู่งๆ โค้ว เหว่ย ไม้ ปุน หาย หญู่ง ล่าน กี​ตู่ เญย คู้ เฝียน .
46009013	เม่ย บัว ไม้ ฮิ้ว ตุ๊ ไฟ ? เยียม หฒั่ง ทิน-ฮู่ง เญย เปย๊า โหฒว กง เญย เมี่ยน ตุ๊ วั้ว นอม เปย๊า เญย หญั่น ฮบ . เยียม เหฒี่ย-ต้อง หล่ง แซง-คู้ เหฒี่ย ปุน ทิน-ฮู่ง วั้ว เต๋ย ไซ เมี่ยน หย่า ตุ๊ ป่วน วั้ว เต๋ย อ๊อ .
46009014	ฟี่ ฮนั้ง เญย , เฒี้ยว หย่า พ้าย ตะฟ่าน ฒุ่น คู้ เฝียน เญย เมี่ยน อ๋อย หฒุ เขา คู้ เฝียน ยู์ง แหม่ง .
46009015	มป่า น้าย เต๋ย เล์ย เยีย ไม้ แก้ง หล่ง เจี๋ย เหยียด หฑุ่น . อี้ หฒั่น เยีย เฟี้ย น้าย เต๋ย หว่า หย่า ไม้ เฒ์ย อ๋อย โท้ หาย หญู่ง หล่ง . เยีย ไต่ เก้า หลง เหว่ย หฒุ ไม้ อ๋อย หาย เต้า เฒาะ เยีย ปู๋ง เญย หว่า-เหมา ทิ้ว เป๋น เฮ่น หว่า .
46009016	เยีย ฒุ่น คู้ เฝียน มป่า น้าย ไม้ เฒ์ย ปุน เยีย ม่าย กอน-แป๋ง ปู๋ง หว่า-เหมา . เยีย เฝย-หญู่ง ฒู้ง อ๋อย หฒุ ฒุ่น คู้ เฝียน . สี ก๊อง ไม้ ฒุ่น นอ , เยีย ฒู้ง อ๋อย หฒุ โค้ว อ๊ะ .
46009017	สี ก๊อง เยีย กั้น เหลียบ เฮญี้ยว ฒุ่น คู้ เฝียน , เยีย ฯฒฯ ฝุน ตุ๊ กง-ฒิ่น . มป่า สี ก๊อง ไม้ เฒ์ย เยีย กั้น เหลียบ เฮญี้ยว โหฒว , เซ ทิน-ฮู่ง พ้าย เยีย โหฒว ,
46009018	เยีย ฯฒฯ ตุ๊ หาย หญู่ง ฟิน-โค้ว ? ต้ง น้าย อ๊ะ . เยีย ฒุ่น คู้ เฝียน หย่า ไม้ หฒุ เห่ว เมี่ยน ธ้วด ฟิน-โค้ว . เหว่ย ฒุ่น คู้ เฝียน ม่าย เล์ย ตุ๊ หาย หญู่ง เยีย หย่า ไม้ เถง เมี่ยน โท้ .
46009019	เยีย ไม้ โหฒว หาย เต้า เญย โน่ว เก๊า . มป่า เยีย หญุ่น โหฒว หฒวัง เมี่ยน เญย โน่ว , เหว่ย ตุ๊ เมี่ยน ธั้ม ต้าย เสียน เย​ซู .
46009020	เยีย เหธา ยิว​ไท เมี่ยน เยียม , เยีย ฯฒฯ โหฒว ฮนั้ง ยิว​ไท เมี่ยน , เหว่ย ตุ๊ ยิว​ไท เมี่ยน เสียน . ไม้ กุ๊น เยีย ไม้ เฒ์ย เยียม เล์ย-หลัด กะเดี๊ย , เยีย เหธา เยียม เล์ย-หลัด กะเดี๊ย เญย เมี่ยน เยียม . เยีย โหฒว ฮนั้ง นิ่น บัว โหฒว , เหว่ย ตุ๊ เยียม เล์ย-หลัด กะเดี๊ย เญย เมี่ยน เสียน .
46009021	ฟี่ ฮนั้ง เญย , เยีย เหธา ไม้ หล่ง ยิว​ไท เมี่ยน เญย เล์ย-หลัด วั้ว เต๋ย จั๋น เยียม , เยีย ฯฒฯ เยียม ฮนั้ง วั้ว เต๋ย จั๋น เยียม นอ , เหว่ย ตุ๊ จั๋น เสียน เย​ซู . เยีย ไม้ เฒ์ย ก๊อง เยีย ไม้ เอย ทิน-ฮู่ง เญย เล์ย-หลัด โหฒว , มป่า เยีย เยียม กี​ตู่ เญย เล์ย-หลัด กะเดี๊ย .
46009022	เยีย เหธา เสียน ไม้ เฮ้น เญย เมี่ยน เยียม , เยีย ฯฒฯ โหฒว ฮนั้ง เสียน ไม้ เฮ้น เญย เมี่ยน , เหว่ย เถง นิ่น บัว เสียน เก้า เฮ้น . เยีย โหฒว ผุย หญู่งๆ เมี่ยน หย่า หล่ง หญู่งๆ หฒะเอ๋ย เหว่ย ปุน เต๋ย วั้ว เต๋ย เมี่ยน ตุ๊ เหฌียว .
46009023	เยีย ฮนั้ง น้าย นอ โหฒว เญย เหยียด ฒู้ง เซ เหว่ย คู้ เฝียน , เยีย หธีง ต้าย ตุ๊ ป่วน คู้ เฝียน เญย ฟุ .
46009024	เม่ย บัว ฮิ้ว เญย , สาย ถิว เญย เมี่ยน เหยียด ฒู้ง ถิว มป่า ม่าย ดุ เต้า ฮนั้ง ตุ๊ ฒี่ง เหญ่ย . ฮนั้ง หน่าย , อ๋อย หฒุ เหฌี่ย ชะ ถิว เถา ตุ๊ ฒี่ง เหญ่ย .
46009025	โด๊ว สาย เญย เมี่ยน เต้าๆ อ๋อย หฒุ กุ๊น กั้น , โหะ กั้น เญย ซิน เฮ้น , เหว่ย ตุ๊ นอม นี้ง . นี้ง หย่า ไฮ่ หว่าย เญย . มป่า เยีย บัว โหฒว เหว่ย ตุ๊ เหยียด ลิ์ว ไม้ ไฮ่ หว่าย เญย นี้ง .
46009026	เหว่ย น้าย เยีย ถิว มี่ง ไม้ เฒ์ย ฮนั้ง ไม้ ม่าย ตี่ง เหฒียง เญย ต๋อง . เยีย ฮนั้ง เบ๊าะ จ๋า , มป่า ไม้ เฒ์ย ฮนั้ง เมี่ยน หละไกว้ หล่ง ปั์ว-จ้วน เบ๊าะ หฑยาว .
46009027	เยีย โหะ เยีย กั้น เญย ซิน เฮ้น , ปุน กั้น ไฮ่ กุ๊น ตุ๊ ฮี่ง กั้น . เฑ่า เหย เห่ว เมี่ยน สาย ถิว , ฆะฮ้า เยีย กั้น หฒุ เฆ่ม .
46010001	หฒวัง ก๋อ-โย์ว อ่า , เยีย อ๋อย เม่ย บัว จั๋ง เจี๊ยน บัว เญย อง-ถาย กัน โม​เซ วั้ว หฒั่น , นิ่น บัว เหยียด ฒู้ง เยียม วั้ว ต๊อ บ๋วน กะเดี๊ย , เหยียด ฒู้ง หย่า ยั่ง เจ๊า เจี๋ย วั้ว หง่าน หฒิ ค้อย-ซิ .
46010002	นิ่น บัว เหยียด ฒู้ง เยียม บ๋วน หย่า เยียม ค้อย เจี๋ย ววม เญย เล์ย เกวย โม​เซ .
46010003	เหยียด ฒู้ง หญั่น สีง ลี่ง ปุน เญย หฮนาง
46010004	หย่า ฮบ สีง ลี่ง ปุน เญย ววม , เหว่ย หฒุ นิ่น บัว ฮบ กัน นิ่น บัว มี่ง วั้ว นอม เหล่ง เจ๊ย เญย หละเปย๊ย เหลี่ยว ธ้วด ต้าย เญย ววม . วั้ว นอม หละเปย๊ย เซ กี​ตู่ .
46010005	ฮนั้ง หาย หย่า ป่า , น้าย เต๋ย เมี่ยน เก้า ธั้ม เจี๋ย ไม้ หอบ ทิน-ฮู่ง เญย เฮญี้ยว . เหว่ย น้าย นิ่น บัว เญย เซย หฒุ กวั่ง เยียม ปวั๊ง เต่ย-ปูง-ฮวาง .
46010006	น้าย เต๋ย สี่ เหยียด ฒู้ง โหฒว หญู่ง เฒ้ย ต๊น บัว , ไม้ ปุน บัว ม่าย เฮญี้ยว อ๋อย โหฒว หว่าย สี่ ฮนั้ง นิ่น บัว โหฒว นอ .
46010007	ไม้ ตู๋ง ป๋าย หมิ่ว-ฝัง ฮนั้ง นิ่น บัว ม่าย เต๋ย เมี่ยน ป๋าย นอ . กีง-โซว เฟี้ย เจี๊ยน ก๊อง , “ แปะ ฝีง เฒว์ย เจี๊ยน หญั่น , เฒว์ย เจี๊ยน ฮบ , เจี์ย ซิน ต้าย เยียม วั้ว สาน . ”
46010008	บัว ไม้ ตู๋ง โหฒว เหฮยียน เญย สี่ ฮนั้ง นิ่น บัว ม่าย เต๋ย เมี่ยน โหฒว นอ , หธีง ต้าย เหยียด ฮนอย ฮนั้ง ม่าย อี หว่าน ปัว ธิน ล่าน เมี่ยน หฒุ ไต่ .
46010009	บัว ไม้ ตู๋ง เสย เฒี้ยว ฮนั้ง นิ่น บัว ม่าย เต๋ย เมี่ยน เสย นอ , หธีง ต้าย หฒุ นาง ห่อย ไต่ .
46010010	บัว ไม้ ตู๋ง หละงบ ฮนั้ง นิ่น บัว ม่าย เต๋ย เมี่ยน หละงบ ฯฒฯ หฒุ เหมียด แหม่ง วั้ว เต้า ฟิน-เมี่ยน เหมียด หมี่ อ๊ะ .
46010011	น้าย เต๋ย สี่ เหยียด ฒู้ง ธ้วด ต้าย โหฒว หญู่ง เฒ้ย หย่า เฟี้ย เจี๊ยน เหว่ย ต๊น บัว , เหว่ย หฒุ บัว เยียม เญย เซ กิ๊ดๆ ลู่ง เดี๊ย เซ้ด เมว์ย เญย ฮนอย-เหญียะ .
46010012	หาย เต้า ฮนั้ม กั้น โซ้ว ตุ๊ ว้วน , อ๋อย หฒุ ไฝ ฟิม . เหฑีย ไฮ่ ดอบ .
46010013	เม่ย บัว ปวั้ง หฒุ หญู่งๆ เสย เฮญี้ยว เญย สี่ เซ ป้าม เมี่ยน อ้าโหล่ ปวั้ง เญย สี่ . มป่า ทิน-ฮู่ง เขา ตุ๊ ว้วน เญย . นิ่น ไม้ ปุน เม่ย บัว หฒุ เสย เจี๋ย ด่าง เม่ย บัว เญย ชะ . หฒุ เสย วั้ว หฒั่น , ทิน-ฮู่ง อ๋อย ปุน เม่ย บัว ม่าย เจ๊า เหธีย ตุ๊ ธ้วด ฯฒฯ ม่าย ชะ เตี๊ย ตุ๊ ฮี่ง .
46010014	เยีย ฮนั้ม เญย ก๋อ-โย์ว อ่า , เหว่ย น้าย เม่ย บัว อ๋อย หฒุ ซิ้ม ฆอย , ไม้ ตู๋ง ป๋าย หมิ่ว-ฝัง .
46010015	เยีย ฝุน เม่ย บัว ม่าย ธง-เม่ง ฯฒฯ เหธา เม่ย บัว ก๊อง . เม่ย บัว กั้น ฮนั้ม หมั่ง ก๋า เยีย ก๊อง เญย หว่า .
46010016	บัว เหว่ย วั้ว นอม แล์ง ฒี่ง เญย ฒ้าน แล์ง ฒี่ง ทิน-ฮู่ง ลิ์ว ฯฒฯ ฮบ , บัว ม่าย ป่วน จวั่ง กี​ตู่ เญย ฑย้าม ไม้ เฒ์ย ? แมะ ฆอย ฌั้ว หญั่น วั้ว หฒั่น , บัว ม่าย ป่วน จวั่ง กี​ตู่ เญย ซิน ไม้ เฒ์ย ?
46010017	เหว่ย หฒุ ม่าย ดุ นอม ฌั้ว ฮนั้ง หธีง ต้าย ไม้ กุ๊น ม่าย เมี่ยน ธั้ม , บัว เป๋น เหยียด นอม ซิน , เหว่ย หฒุ บัว จวั่ง วั้ว นอม ฌั้ว หญั่น .
46010018	ฮนั้ม หมั่ง ก๋า อิ​สะ​ลา​เอน เมี่ยน ! หญั่น เหฒี่ย เญย กะน้าย วั้ว เต๋ย ฯฒฯ เหธา เหฒี่ย-ต้อง ม่าย นิ่น บัว เญย ป่วน , ไม้ เฒ์ย ?
46010019	วั้ว หญู่ง , เยีย ก๊อง เญย เอ๋ย เล์ย ฮนั้ง หาย นอ ? เหฒี่ย ปุน หมิ่ว-ฝัง เญย กะน้าย ม่าย หาย หญู่ง ม่าย ลั่ม หล่ง ? หมิ่ว-ฝัง ม่าย หาย หญู่ง ม่าย ลั่ม หล่ง ?
46010020	ฒู้ง ไม้ ม่าย . เยีย ก๊อง เญย เซ , จั๋น เหฒี่ย ปุน หมิ่ว-ฝัง เญย หญั่น ฮบ เซ เหฒี่ย ปุน เมี้ยน ฮนั้ง , ไม้ เฒ์ย เหฒี่ย ปุน ทิน-ฮู่ง . เยีย หย่า ไม้ อ๋อย เม่ย บัว เหธา เมี้ยน จวั่ง เจี๊ยน ม่าย เม่ย บัว เญย ป่วน .
46010021	เม่ย บัว ฮบ เฒี้ยว เญย ฒ้าน , ไม้ ไฮ่ ฮบ เมี้ยน เญย ฒ้าน . เม่ย บัว จวั่ง เฒี้ยว เญย เตี้ย หญั่น , ไม้ ไฮ่ จวั่ง เมี้ยน เญย เตี้ย .
46010022	บัว อ๋อย โหฒว ปุน เฒี้ยว เหมว่ย เจี๊ยะ ไฟ ? บัว เก้า เฮ้น นิ่น ไฟ ?
46010023	ม่าย เต๋ย เมี่ยน ก๊อง , “ บัว หญู่งๆ โหฒว ตุ๊ เญย . ” เฒ์ย เญย , มป่า ไม้ เฒ์ย หญู่งๆ ม่าย ลั่ม หล่ง . “ บัว หญู่งๆ โหฒว ตุ๊ เญย , ” มป่า ไม้ เฒ์ย หญู่งๆ ไฮ่ เหธย บัว .
46010024	หาย เต้า ไม้ ตู๋ง โต้ว กั้น ตุ๊ หลง . อ๋อย หฒุ โหฒว ปุน กะเหญี่ย เญย เมี่ยน ตุ๊ หลง .
46010025	เยียม เฮย หม่าย เญย หญู่งๆ อ๊อ เซว่ย ปิ่น ม์าย หญั่น . เฮญี้ยว หย่า ไม้ ตู๋ง จั๋ง หฒุ กั้ม เหฑีย ต่อง ฯฒฯ หน่าย หาย หญู่ง ,
46010026	เหว่ย หฒุ ฮนั้ง กีง-โซว ก๊อง นอ , “ เดา-เป้ย เหธา เยียม เดา-เป้ย เญย หม่าน หมวด เป๋น เฒี้ยว เญย . ”
46010027	สี ก๊อง ม่าย เต้า ไม้ เสียน เญย เมี่ยน ธี้ง เม่ย บัว มี่ง หญั่น หฮนาง , เม่ย บัว หย่า ม่าย เฮญี้ยว มี่ง นอ , กุ๊น หญั่น นิ่น เบ่น เญย หญั่น ฮบ . เฮญี้ยว หย่า ไม้ ตู๋ง จั๋ง หฒุ กั้ม เหฑีย ต่อง ฯฒฯ หน่าย หาย หญู่ง .
46010028	มป่า สี ก๊อง ม่าย เต้า บั๋ว เม่ย , “ น้าย เต๋ย หญั่น ฮบ เซ เหฒี่ย เจี๋ย หมิ่ว-ฝัง เญย , ” เม่ย ไม้ ตู๋ง หญั่น อ๊ะ , เหว่ย เถง บั๋ว เม่ย วั้ว เต้า เมี่ยน ไม้ หฒุ เยียม เฮญี้ยว กั้ม เหฑีย นิ่น หญั่น ต่อง .
46010029	น้าย เยีย ไม้ เฒ์ย ก๊อง เม่ย กั้น เยียม เฮญี้ยว กั้ม เหฑีย หญั่น ต่อง , เซ วั้ว เต้า เมี่ยน กั้ม เหฑีย นิ่น หญั่น ต่อง . วั้ว หญู่ง , สี ก๊อง วั้ว ล่าน เมี่ยน กั้น เยียม เฮญี้ยว ไฮ์ นิ่น หญั่น นอ , นิ่น ต่อง หมี่ อ๊ะ , ฝู่ง ปุน เยีย ไม้ ไฮ่ เซว่ย ปิ่น หญั่น ?
46010030	สี ก๊อง เยีย แล์ง ฒี่ง ลิ์ว ทิน-ฮู่ง หธีง หญั่น , เมี่ยน เหว่ย หาย ติ่ว ต้าน เยีย เหว่ย แล์ง ฒี่ง ลิ์ว หญั่น เญย กะน้าย ?
46010031	เหว่ย น้าย , ไม้ กุ๊น เม่ย บัว หญั่น ไฟ ฮบ ไฟ โหฒว หาย หญู่ง , เหยียด ฒู้ง อ๋อย หฒุ โหฒว เหว่ย ปุน เมี่ยน ท่าย ทิน-ฮู่ง .
46010032	ไม้ ตู๋ง โหฒว หาย หญู่ง ปุน ยิว​ไท เมี่ยน ไฟ จั๋น ไฟ ทิน-ฮู่ง เญย จิว-ปาง ไฮ่ ป์าม ฒุ์ย .
46010033	อ๋อย หฒุ ฮนั้ง เยีย นอ , โหฒว หาย หญู่ง เยีย โหฒว เหว่ย ปุน หฒวัง เมี่ยน อะเฮน้ย . เยีย ไม้ โต้ว เยีย กั้น ตุ๊ หลง , เยีย โหฒว ปุน หฒวัง เมี่ยน ตุ๊ หลง , เหว่ย ปุน นิ่น บัว ตุ๊ เหฌียว .
46011001	เม่ย บัว อ๋อย หฒุ หฒวด เยีย เญย หญู่ง , ฮนั้ง เยีย หฒวด กี​ตู่ เญย หญู่ง นอ .
46011002	เยีย เธง เม่ย บัว เหว่ย หฒุ เม่ย บัว เยียม หม่าน สี่ หฒั่นๆ จั๋ง เจี๊ยน เยีย . เยีย เฒาะ เยีย หฌาว เญย ติ้วๆ เล์ย จิว ปุน เม่ย บัว , เม่ย บัว หย่า เอย เจี๊ยน โหฒว .
46011003	มป่า เยีย อ๋อย เม่ย บัว ฮิ้ว ตุ๊ , กี​ตู่ โหฒว เต้าๆ มจั่ง ตอน เญย มฆ้อง . โหฆ หย่า โหฒว เอ๊า เญย มฆ้อง , ทิน-ฮู่ง หย่า โหฒว กี​ตู่ เญย มฆ้อง .
46011004	เหว่ย น้าย , หาย เต้า มจั่ง ตอน เต๋า เก๋า ไฟ โต่ว ทิน-ฮู่ง เญย หว่า หย่า บย์อง เจี๊ยน มฆ้อง , วั้ว เต้า ฯฒฯ ป่าย หฒุ กี​ตู่ .
46011005	หาย เต้า มเซียะ ตอน เต๋า เก๋า ไฟ โต่ว ทิน-ฮู่ง เญย หว่า มป่า ไม้ บย์อง มฆ้อง นอ , ป่าย หฒุ นิ่น เญย โหฆ . นิ่น เซ ฮนั้ง เถย มฆ้อง เญย มเซียะ ตอน .
46011006	สี ก๊อง มเซียะ ตอน ไม้ บย์อง มฆ้อง , กุ๊น ปิ่น จั๊บ บะเปยย อ๊ะ . มป่า มเซียะ ตอน จั๊บ บะเปยย ไฟ เถย มฆ้อง เซ ไญ้ ไห่ เญย สี่ , นิ่น อ๋อย หฒุ บย์อง เจี๊ยน มฆ้อง .
46011007	มจั่ง ตอน ไม้ หอบ หฒุ บย์อง มฆ้อง , เหว่ย หฒุ มจั่ง ตอน ฒวั้ง ทิน-ฮู่ง หย่า แอ๊ง ทิน-ฮู่ง เญย ฌัง-หล่าง . มเซียะ ตอน หย่า โหฒว มจั่ง ตอน เญย ฌัง-หล่าง .
46011008	เหว่ย หฒุ มจั่ง ตอน ไม้ เฒ์ย เยียม มเซียะ ตอน เหฒย ต้าย , มป่า มเซียะ ตอน เยียม มจั่ง ตอน เหฒย ต้าย .
46011009	ทิน-ฮู่ง หย่า ไม้ เฒ์ย เหฒย มจั่ง ตอน ต้าย เหว่ย มเซียะ ตอน . นิ่น เหฒย มเซียะ ตอน ต้าย เหว่ย มจั่ง ตอน .
46011010	ฮนั้ง หน่าย , เหว่ย ฟิน-เมี่ยน เญย กอน , มเซียะ ตอน อ๋อย หฒุ บย์อง มฆ้อง , ปิ๋ว เม่ง หัด ม์า เญย จั๋ง-โห่ .
46011011	มป่า บัว เสียน เฒี้ยว เญย เมี่ยน , มจั่ง มเซียะ , เม่ย อ๋อย หฒุ ปั่ง เยีย , เยีย อ๋อย หฒุ ปั่ง เม่ย ,
46011012	เหว่ย หฒุ มเซียะ ตอน เยียม มจั่ง ตอน เหฒย ต้าย . มจั่ง ตอน หย่า เยียม มเซียะ ตอน ธ้วด เสย . มป่า หม่าน หมวด เยียม ทิน-ฮู่ง ต้าย .
46011013	เม่ย บัว กั้น ฮนั้ม หมั่ง ก๋า , มเซียะ ตอน เต๋า เก๋า เหธา ทิน-ฮู่ง ก๊อง หว่า หย่า ไม้ บย์อง มฆ้อง เซ หอบ เญย ไฟ ?
46011014	ป้าม เมี่ยน โพว-ทง เญย เจ๊า ไม้ เฒ์ย หฌาว บัว ฮิ้ว ตุ๊ มจั่ง ตอน เลี่ยว บะเปยย ด๊าว เซ ไญ้ ไห่ เญย สี่ ไฟ ?
46011015	มป่า มเซียะ ตอน เลี่ยว บะเปยย ด๊าว เซ เหฑว่ย ไห่ . ทิน-ฮู่ง ปุน มเซียะ ตอน ม่าย บะเปยย ด๊าว เหว่ย ปวัง มฆ้อง .
46011016	สี ก๊อง ม่าย เมี่ยน อ๋อย แฑง น้าย เต๋ย สี่ , เยีย ขูง อ๋อย ก๊อง , เยีย บัว เหธา ทิน-ฮู่ง เญย หฒวัง จิว-ปาง ไม้ หล่ง กั้น หญู่ง เล์ย อ๊ะ .
46011017	เยีย อี้ หฒั่น อ๋อย หฌาว เม่ย บัว น้าย เต๋ย หว่า , เยีย ไม้ เธง เม่ย บัว , เหว่ย หฒุ เม่ย บัว กั๊บ ฒุ้น เญย เฒี่ยง โห่ เม่ย บัว ห่อย จิว-ปาง เก้า ธั้ม เถง .
46011018	ตะเยี้ยด , เยีย ไฮ์ ก๊อง , จิว-ปาง กั๊บ ฒุ้น เญย เฒี่ยง โห่ เม่ย บัว ปุน ฆอย โหฒว เหฒีย กวั้น . เยีย หย่า เสียน น้าย หญู่ง สี่ หฒะเก้ง ม่าย เต๋ย เญย .
46011019	ต๋าย หฒะเก้ง อ๋อย หฒุ ม่าย เต๋ย ปุน ฆอย เญย สี่ เหว่ย ปุน ธีง เม่ย บัว หาย เต้า โหฒว ตุ๊ หอบ ทิน-ฮู่ง เญย เฮญี้ยว .
46011020	เม่ย บัว กั๊บ ฒุ้น เญย เฒี่ยง โห่ เม่ย บัว หญั่น เญย เซ ไม้ เฒ์ย หญั่น เฒี้ยว เหลียบ ต้าย เหว่ย จั๋ง นิ่น วั้ว ต๋น หฮนาง .
46011021	เหว่ย หฒุ หญั่น วั้ว หฒั่น , เก๊าะ-เมี่ยน ฮวาง เจี๊ยน หญั่น เก๊าะ-เมี่ยน เญย ด่าง , หธีง ต้าย ม่าย เต๋ย เฮญี้ยว เซีย , ม่าย เต๋ย โหย่ว ติ๊ว ฆวิน .
46011022	เม่ย บัว ไม้ ม่าย เปย๊า เยียม เหว่ย หญั่น เหธา ฮบ ไฟ ? ไฟ เม่ย บัว หมั่ง เผีย ทิน-ฮู่ง เญย จิว-ปาง หย่า โหฒว ปุน เมี่ยน จ่ม เมี่ยน หฒุ ไญ้ ? เม่ย บัว อ๋อย เยีย ฮนั้ง หาย นอ ก๊อง ? อ๋อย เยีย เหว่ย น้าย เต๋ย สี่ เธง เม่ย บัว ไฟ ? เยีย หฒะเก้ง ! ไม้ เธง เม่ย บัว อ๊ะ .
46011023	เหว่ย หฒุ เฒี้ยว จิว ปุน เยีย เญย เล์ย เยีย ฒิบ ต้าย หย่า จิว ปุน เม่ย บัว หมี่ อ๊ะ . เซ ต้ง เฒี้ยว เย​ซู หฒุ หม่าย วั้ว ม์วน , นิ่น เฒาะ ฌั้ว ต้าย ,
46011024	แล์ง ฒี่ง ลิ์ว ทิน-ฮู่ง , นิ่น ฯฒฯ แมะ ฆอย ต้าย ก๊อง , “ น้าย เยีย เญย ซิน , เซ เหว่ย เม่ย บัว . เม่ย บัว อ๋อย หฒุ ฮนั้ง น้าย โหฒว เหว่ย จั๋ง เยีย . ”
46011025	หญั่น ลิ์ว หฮนาง , เย​ซู ฟี่ ฮนั้ง เญย เฒาะ นอม ฒ้าน ต้าย หย่า ก๊อง , “ น้าย นอม ฒ้าน เซ หล่ง เยีย เญย ฑย้าม เหลียบ เจี์ย เญย เซียง-แหง่ง หว่า . เม่ย บัว หาย หฒั่น ฮบ น้าย นอม ฒ้าน , อ๋อย หฒุ ฮบ เหว่ย จั๋ง เยีย . ”
46011026	เม่ย บัว หาย หฒั่น หญั่น น้าย นอม ฌั้ว , ฮบ น้าย นอม ฒ้าน , เม่ย บัว ปุน ธีง เฒี้ยว ไต่ หมี่ อ๊ะ . ฮนั้ง น้าย โหฒว เถา นิ่น แอ๋ง ต้าย .
46011027	เหว่ย น้าย , หาย เต้า หละไกว้ หญั่น เฒี้ยว เญย ฌั้ว , หล่ง เฒี้ยว เญย ฒ้าน ฮบ , วั้ว เต้า ฯฒฯ ป์าม เฒี้ยว เญย ซิน เหธา เฒี้ยว เญย ฑย้าม .
46011028	เต้าๆ เมี่ยน อ๋อย หฒุ ฒ่า กั้น เญย เฮญี้ยว ด่าง หธีง ต้าย หญั่น น้าย นอม ฌั้ว , ฮบ น้าย นอม ฒ้าน .
46011029	หาย เต้า หญั่น ไฟ ฮบ หย่า เฒียะ ไม้ ตุ๊ เฒี้ยว เญย ซิน , นิ่น หญั่น หย่า ฮบ ปุน นิ่น กั้น หฒุ ตี่ง ฒุ์ย .
46011030	เหว่ย น้าย เม่ย บัว เมี่ยน ธั้ม ปุ๊ด แป่ง , เมา ไห่ , แอ๋ง ม่าย เต๋ย ไต่ หมี่ อ๊ะ .
46011031	สี ก๊อง บัว ฒ่า กั้น เญย เฮญี้ยว ด่าง ฯฒฯ ไม้ หฒุ ทิน-ฮู่ง ตี่ง ฒุ์ย .
46011032	มป่า เฒี้ยว เซี้ยม บัว เญย ฒุ์ย , บัว หฒุ เบ๊าะ หฌาว เหว่ย ปุน บัว ไม้ หฒุ เหธา ลู่ง เดี๊ย ตี่ง ฒุ์ย .
46011033	ก๋อ-โย์ว อ่า , เหว่ย น้าย เม่ย บัว กั๊บ ฒุ้น หญั่น เฒี้ยว เหลียบ ต้าย เญย หฮนาง , ล่าน อ๋อย หฒุ ฒั้ว ล่าน .
46011034	หาย เต้า เฮญี้ยว เซีย , อ๋อย หฒุ เยียม เปย๊า หญั่น ด่าง . เถา กั๊บ ฒุ้น เญย เฒี่ยง โห่ , เม่ย บัว ฯฒฯ ไม้ หฒุ ตี่ง ฒุ์ย . วั้ว เต๋ย กั้น หญู่ง สี่ , ฒั้ว เยีย เถา มต้าย เบ่น .
46012001	หฒวัง ก๋อ-โย์ว อ่า , เยีย อ๋อย เม่ย บัว เม่ง แปะ สีง ลี่ง เหธย ปุน เญย ฒี่ง เหญ่ย .
46012002	เม่ย บัว ฮิ้ว ตุ๊ ฒิ่น ด่าง เม่ย บัว ไม้ แก้ง เสียน เย​ซู วั้ว หฒั่น , เม่ย บัว หฒุ ธั้ม-หญู่ง ดั๊ว เม่ย บัว มี่ง ป๋าย ไม้ ไฮ่ ก๊อง หว่า เญย หมิ่ว-ฝัง .
46012003	เหว่ย น้าย เยีย อ๋อย เม่ย บัว ฮิ้ว ตุ๊ ม่าย สีง ลี่ง ต้อ เญย เมี่ยน ไม้ ไฮ่ ก๊อง , “ ปุน เย​ซู หฒุ เหฒียว อ๊ะ . ” ฟี่ ฮนั้ง เญย , ธ้วด ลิ์ว สีง ลี่ง ต้อ เญย เมี่ยน , ไม้ ม่าย หาย เต้า ไฮ่ ก๊อง , “ เย​ซู โหฒว เฒี้ยว . ”
46012004	สีง ลี่ง เหธย ปุน เญย ฒี่ง เหญ่ย ม่าย ธั้ม-หญู่ง มป่า สีง ลี่ง เซ ดุ เต้า ฮนั้ง .
46012005	ม่าย ธั้ม-หญู่ง หฒะเอ๋ย ฟู-สู มป่า เซ ฟู-สู ดุ เต้า เฒี้ยว ฮนั้ง .
46012006	ม่าย ธั้ม-หญู่ง กง โหฒว , มป่า ปุน หฒวัง เมี่ยน ม่าย ปั้น เหฒ่ย เก๊าะ-เมี่ยน โหฒว เก๊าะ-เมี่ยน เญย , เซ ดุ เต้า ทิน-ฮู่ง ฮนั้ง .
46012007	เต้าๆ เมี่ยน ตุ๊ เหยียด หญู่ง ปุน ธีง สีง ลี่ง เยียม นิ่น เญย เฮญี้ยว เหว่ย เถง หฒวัง เมี่ยน ตุ๊ หลง .
46012008	สีง ลี่ง ปุน เต้า เมี่ยน ไฮ่ ก๊อง ธง-เม่ง เญย หว่า , แอ๋ง ปุน กั้น เต้า ไฮ่ ก๊อง ไกว-ช้าว เญย หว่า . หย่า ต้ง ดุ เต้า สีง ลี่ง ปุน .
46012009	ต้ง น้าย เต้า สีง ลี่ง หย่า ปุน เต้า ม่าย เสียน ฟิม หย่า ปุน กั้น เต้า ม่าย ปั้น เหฒ่ย หฒ่อ แป่ง .
46012010	แอ๋ง ปุน เต้า ไฮ่ โหฒว บัวะ ฮ่อง เญย สี่ , แอ๋ง ปุน เต้า ไฮ่ โต่ว ทิน-ฮู่ง เญย หว่า , หย่า ปุน เต้า ไฮ่ สัม ตุ๊ ธ้วด หาย หญู่ง เยียม สีง ลี่ง ต้าย , หาย หญู่ง เยียม เมี้ยน ต้าย . สีง ลี่ง แอ๋ง ปุน เต้า ไฮ่ ก๊อง กั้น หญู่ง หว่า , แอ๋ง ปุน เต้า ไฮ่ ฟาน วั้ว เต๋ย หว่า .
46012011	น้าย เต๋ย เหยียด ฒู้ง เยียม วั้ว เต้า ดุ เต้า สีง ลี่ง ต้าย . สีง ลี่ง หย่า เอย นิ่น กั้น เญย หฒะเอ๋ย ตี่ง หาย เต้า ตุ๊ หาย หญู่ง ฒี่ง เหญ่ย .
46012012	กี​ตู่ เซ ฮนั้ง เหยียด นอม ซิน , ม่าย เหฒีย หญู่ง กั๊บ เจี๊ยน . ไม้ กุ๊น ม่าย เหฒีย หญู่ง กั๊บ เจี๊ยน , ขูง เป๋น เหยียด นอม ซิน ฮนั้ง .
46012013	บัว หย่า ฟี่ ฮนั้ง เญย , ไม้ กุ๊น ยิว​ไท เมี่ยน ไฟ จั๋น , โหฒว โน่ว เญย ไฟ ไม้ โหฒว โน่ว เญย , เหยียด ฒู้ง จวั่ง ดุ เต้า สีง ลี่ง เจี๋ย เล์ย เป๋น เหยียด นอม ซิน . เหยียด ฒู้ง หย่า ตุ๊ จวั่ง ดุ เต้า สีง ลี่ง ฮบ .
46012014	ซิน ไม้ เฒ์ย ม่าย ดุ หญู่ง ฮนั้ง , ม่าย เหฒีย หญู่ง กั๊บ เจี๊ยน .
46012015	สี ก๊อง เหฒา ก๊อง , “ เยีย ไม้ เฒ์ย ปั์ว , เยีย ฯฒฯ ไม้ เฒ์ย โหฒว ซิน เญย เหยียด หญู่ง , ” น้าย ไม้ เฒ์ย ปุน เหฒา ไม้ โหฒว ซิน เญย เหยียด หญู่ง .
46012016	สี ก๊อง มน่อม หย่า ก๊อง , “ เยีย ไม้ เฒ์ย มฒีง , เยีย ฯฒฯ ไม้ เฒ์ย โหฒว ซิน เญย เหยียด หญู่ง , ” น้าย ไม้ เฒ์ย ปุน มน่อม ไม้ โหฒว ซิน เญย เหยียด หญู่ง .
46012017	สี ก๊อง เฒี่ยง ซิน ขูง โหฒว มฒีง ฮนั้ง , ฮนั้ง หาย นอ ไฮ่ หมวัง ตุ๊ ไฮ์ ? สี ก๊อง ขูง โหฒว มน่อม ฮนั้ง , ฮนั้ง หาย นอ ไฮ่ ฮน้ม ฑยาว ?
46012018	มป่า ทิน-ฮู่ง เอย นิ่น กั้น เญย หฒะเอ๋ย ปุน ซิน หฒั่ง เหยียด หญู่ง ม่าย เหยียด หญู่ง เญย ต๋อง เยียม .
46012019	สี ก๊อง ซิน เญย เหยียด ฒู้ง ขูง ดุ หญู่ง ฮนั้ง , น้าย ไม้ ไฮ่ เป๋น ซิน อ๊ะ .
46012020	มป่า ซิน หฒะเก้ง ม่าย เหฒีย หญู่ง กั๊บ เจี๊ยน หธีง ต้าย ไฮ่ เป๋น เหยียด นอม ซิน .
46012021	เหว่ย น้าย , มฒีง ไม้ ไฮ่ บั๋ว ปั์ว , “ เยีย ไม้ เฉียม หฒุ หล่ง เม่ย . ” มฆ้อง หย่า ไม้ ไฮ่ บั๋ว เหฒา , “ เยีย ไม้ เฉียม หฒุ หล่ง เม่ย . ”
46012022	มป่า ไม้ เฒ์ย ฮนั้ง หน่าย . ปวัด ซิน เญย หาย หญู่ง เมา เจี๋ย , วั้ว หญู่ง บัว เก้า เฉียม หล่ง เจี๋ย .
46012023	บัว ฮนั้ม ต้าย ซิน เญย หาย หญู่ง เก้า ไม้ ท่าย เญย , ต้ง วั้ว หญู่ง บัว เก้า อ๋อย หฒุ ท่าย . ไม้ เป๋น หมั่ง เญย ต๋อง , เก้า อ๋อย หฒุ เจี้ยม กวาน หลง .
46012024	เหฑว่ย เญย ต๋อง ไม้ เฉียม หฒุ ฒอง . มป่า ทิน-ฮู่ง กั๊บ ซิน หฒั่ง ต้าย , ปุน ไม้ ท่าย เญย ต๋อง หธ่อ เก้า อ๋อย หฒุ ท่าย .
46012025	ฮนั้ง หน่าย ซิน หธีง ต้าย ไม้ ลั่ม แฑง ต๋อง . ซิน เญย หญู่งๆ , เม่ย โก๋ว เยีย , เยีย โก๋ว เม่ย ฟี่ ฮนั้ง เญย .
46012026	สี ก๊อง ซิน เญย เหยียด หญู่ง หฒุ มุน , เฒี่ยง ซิน ฯฒฯ เหธา เจี๊ยน มุน เหฑ่ง . สี ก๊อง ซิน เญย เหยียด หญู่ง ตุ๊ เมี่ยน ท่าย , เฒี่ยง ซิน ฯฒฯ เหธา เจี๊ยน เฌียน-โย่ว เหฑ่ง .
46012027	เม่ย บัว เซ กี​ตู่ เญย ซิน . เม่ย บัว เต้าๆ หย่า โหฒว ซิน เญย เหยียด หญู่ง .
46012028	ทิน-ฮู่ง ออน เมี่ยน เยียม จิว-ปาง โหฒว กง . ตะเยี้ยด โหฒว กง-โฒ่ , ตะเหญ่ย โหฒว โต่ว หว่า เมี่ยน , ตะฟาม โหฒว ฟิน-แซง . แอ๋ง ม่าย เต๋ย โหฒว บัวะ ฮ่อง เญย สี่ . ม่าย เต๋ย ไฮ่ หฒ่อ แป่ง , ม่าย เต๋ย ม่าย ปั้น เหฒ่ย เถง เมี่ยน , ม่าย เต๋ย ม่าย ปั้น เหฒ่ย กุ๊น สี่ , หย่า ม่าย เต๋ย ไฮ่ ก๊อง กั้น หญู่ง หว่า .
46012029	นิ่น บัว ไม้ เฒ์ย เหยียด ฒู้ง โหฒว กง-โฒ่ , ไฟ โต่ว หว่า เมี่ยน , ไฟ ฟิน-แซง . ไม้ เฒ์ย เหยียด ฒู้ง ไฮ่ โหฒว บัวะ ฮ่อง เญย สี่ ,
46012030	ไฟ ไฮ่ หฒ่อ แป่ง , ไฟ ไฮ่ ก๊อง กั้น หญู่ง หว่า , ไฟ ไฮ่ ฟาน วั้ว หญู่ง หว่า .
46012031	เม่ย บัว อ๋อย หฒุ จอม เฮญี้ยว ล์อ เก้า หล่ง เจี๊ยน เจี๋ย เญย ฒี่ง เหญ่ย . มป่า ม่าย ติ่ว เจ๊า เก้า หลง เจี๋ย , เยีย อ๋อย ปุน เม่ย บัว ฮิ้ว .
46013001	สี ก๊อง เยีย ไฮ่ ก๊อง เหฑ่ง ลู่ง เดี๊ย เมี่ยน เญย หว่า , หย่า ไฮ่ ก๊อง ฟิน-เมี่ยน เญย หว่า , มป่า เยีย ไม้ ฮนั้ม เมี่ยน , เยีย ก๊อง เญย หว่า ฯฒฯ ฮนั้ง เบ๊าะ ล่อ มองๆ เญย , หย่า ฮนั้ง ฆ้าบ ธ่าว เฒ้ย บุย แธนๆ วั้ว นอ .
46013002	สี ก๊อง เยีย ม่าย ฒี่ง เหญ่ย ไฮ่ โต่ว ทิน-ฮู่ง เญย หว่า , หย่า ไฮ่ เม่ง แปะ เหยียด ฒู้ง ไม้ แก้ง บย๋าง ย่าง เญย สี่ , หย่า ม่าย หญู่งๆ ว่วน ฒาง , หย่า ม่าย เสียน ฟิม เฮ้น , ฒู้ง ไฮ่ เห่ว ตุ๊ บง ถุย , มป่า เยีย ไม้ ฮนั้ม เมี่ยน , เยีย ฯฒฯ ไม้ หฒี่ ฒิ่น อ๊ะ .
46013003	สี ก๊อง เยีย เฒาะ เยีย ม่าย เญย เหยียด ฒู้ง กะน้าย ปุน เมี่ยน จ่ม เมี่ยน , เลี่ยม กั้น เญย ซิน จิว ปุน เมี่ยน ปั๊ว กวั่ง , มป่า เยีย ไม้ ฮนั้ม เมี่ยน นอ , เยีย โหฒว เญย เหยียด ฒู้ง เซ ไม้ เถง เยีย ตุ๊ หลง .
46013004	สี ก๊อง ฮนั้ม เมี่ยน , ฯฒฯ โหฒว ตุ๊ เฮญี้ยว ด๊าว หย่า โหฒว หลง ปุน เมี่ยน . สี ก๊อง ฮนั้ม เมี่ยน , ฯฒฯ ไม้ เหมว่ย เจี๊ยะ , ไม้ เธง-โฮล , ไม้ โหฒว เหมา ,
46013005	ไม้ โหฒว ฮนั้ง ไม้ เฒียะ เล์ย นอ . สี ก๊อง ฮนั้ม เมี่ยน , ฯฒฯ ไม้ โต้ว กั้น ตุ๊ หลง , ไม้ เฉีย เจี์ย เซี้ยบ , ไม้ จั๋ง เมี่ยน โหฒว ต่อง เญย สี่ .
46013006	สี ก๊อง ฮนั้ม เมี่ยน , ฯฒฯ ไม้ อะเฮน้ย หว่าย เญย สี่ , ขูง อะเฮน้ย เฒียน เล์ย ฮนั้ง .
46013007	สี ก๊อง ฮนั้ม เมี่ยน , ฯฒฯ เยียม หม่าน สี่ ไฮ่ เตี๊ย ตุ๊ , เยียม หม่าน สี่ ม่าย เสียน ฟิม , เยียม หม่าน สี่ ม่าย ลั่ม ฮนั้ม ต๋อง , เยียม หม่าน สี่ หย่า ม่าย หน่อย .
46013008	ฮนั้ม เมี่ยน เญย วั้ว หญู่ง เฮญี้ยว เหยียด ลิ์ว ไม้ ไฮ่ เหฑ่ง . โต่ว ทิน-ฮู่ง เญย หว่า มป่า ไม้ ตุ๊ เหยียด ลิ์ว โต่ว , ฒู้ง อ๋อย เจี๋ย เหฑ่ง . ม่าย ฒี่ง เหญ่ย ก๊อง กั้น หญู่ง หว่า , มป่า ม่าย นอม ฮนอย น้าย เต๋ย หว่า ฒู้ง อ๋อย หฒุ ป่า อ๊ะ . ม่าย ว่วน ฒาง มป่า อ๋อย ด๊อด เหฑ่ง ,
46013009	เหว่ย หฒุ บัว เญย ว่วน ฒาง เซ ไม้ ตุ้น ยุ่น . บัว โต่ว ทิน-ฮู่ง เญย หว่า หย่า โต่ว ไม้ ตุ้น ยุ่น .
46013010	มป่า ตุ้น ยุ่น เญย เยี้ยด เถา , ไม้ ตุ้น ยุ่น เญย ฯฒฯ เจี๋ย หมี่ อ๊ะ .
46013011	เยีย โหฒว ฝุเจว๊ย เญย เฒี่ยง โห่ , เยีย ก๊อง หว่า ฮนั้ง ฝุเจว๊ย , เฮญี้ยว หย่า ฮนั้ง ฝุเจว๊ย , ต๊า หฒะเอ๋ย หย่า ฮนั้ง ฝุเจว๊ย เญย หฒะเอ๋ย นอ . มป่า เยีย เป๋น ต้ม เมี่ยน เยีย ฯฒฯ กวั่ง , ไม้ โหฒว ฝุเจว๊ย เญย สี่ .
46013012	อี้ หฒั่น บัว ฮนั้ง หมั่ง กี๋ง นอ , ขูง ปวัด โล่วๆ วั้ว . มป่า เถา วั้ว หฒั่น บัว ฯฒฯ ปวัด เฮมียน ต๋อย เฮมียน . เยีย อี้ หฒั่น ฮิ้ว ตุ๊ เต๋ย , เถา วั้ว หฒั่น เยีย ฯฒฯ ฮิ้ว ตุ๊ เหฑ่ง , ฮนั้ง ทิน-ฮู่ง ฮิ้ว เหฑ่ง เยีย นอ .
46013013	มป่า อี้ หฒั่น หธ่อ ม่าย ปัว หญู่ง เยียม เจี๊ยน . ม่าย เสียน ฟิม , ม่าย ลั่ม ฮนั้ม ต๋อง , ม่าย ล่าน ฮนั้ม ล่าน . มป่า เก้า โฮล เจี๋ย เซ ล่าน ฮนั้ม ล่าน .
46014001	ตะเยี้ยด เม่ย บัว อ๋อย หฒุ ฮนั้ม เมี่ยน . หย่า อ๋อย หฒุ จอม เฮญี้ยว ล์อ สีง ลี่ง ปุน ต้าย เญย ฒี่ง เหญ่ย . เก้า หล่ง เจี๊ยน เจี๋ย , อ๋อย หฒุ ล์อ ฒี่ง เหญ่ย โต่ว ทิน-ฮู่ง เญย หว่า .
46014002	หาย เต้า ก๊อง กั้น หญู่ง หว่า เซ ไม้ เฒ์ย เหธา เมี่ยน ก๊อง , นิ่น เหธา ทิน-ฮู่ง ก๊อง , เหว่ย หฒุ ไม้ ม่าย หาย เต้า หมวัง ตุ๊ ฮิ้ว นิ่น เญย หว่า . นิ่น หล่ง สีง ลี่ง เญย ชะ ก๊อง ไม้ แก้ง บย๋าง ย่าง เญย เจ๊า .
46014003	มป่า , โต่ว ทิน-ฮู่ง เญย หว่า วั้ว เต้า เหธา เมี่ยน ก๊อง เหว่ย เหธย นิ่น บัว เจี์ย ต้าย , ขวิน นิ่น บัว , หย่า ออน นิ่น บัว เญย เฮญี้ยว .
46014004	ก๊อง กั้น หญู่ง หว่า วั้ว เต้า ขูง เหธย ตุ๊ กั้น ฮนั้ง , มป่า โต่ว ทิน-ฮู่ง เญย หว่า วั้ว เต้า เหธย จิว-ปาง .
46014005	เยีย อ๋อย เม่ย บัว โม์ว ล่าน ไฮ่ ก๊อง กั้น หญู่ง หว่า . มป่า เยีย เก้า อ๋อย เม่ย บัว ไฮ่ โต่ว ทิน-ฮู่ง เญย หว่า . โต่ว ทิน-ฮู่ง เญย หว่า วั้ว เต้า เซ เก้า หล่ง เจี๊ยน ก๊อง กั้น หญู่ง หว่า วั้ว เต้า , ธ้วด ลิ์ว ม่าย เมี่ยน ไฮ่ ฟาน วั้ว เต๋ย หว่า เหว่ย เหธย หฒวัง จิว-ปาง .
46014006	หฒวัง ก๋อ-โย์ว อ่า , สี ก๊อง เยีย มี่ง เถา เม่ย บัว หน่าย หย่า ก๊อง กั้น หญู่ง หว่า , น้าย เถง เม่ย บัว ตุ๊ หาย หญู่ง หลง ? ไม้ เถง เหยียด หญู่ง , ธ้วด ลิ์ว เยีย ก๊อง ทิน-ฮู่ง หล่าว ย่าง เญย สี่ , ไฟ ก๊อง โจ๋ว ไกว-ช้าว หว่า , ไฟ โต่ว ทิน-ฮู่ง เญย หว่า , ไฟ หฌาว เหยียด หญู่ง เม่ย บัว .
46014007	ไม้ ม่าย แหม่ง เญย กะน้าย ฮนั้ง เฮล้า-ด้ง หนู เหธา ต้าน ป้า ไฮ่ ม่าย เฉีย บุย เญย . มป่า สี ก๊อง เฉีย บุย ไม้ เม่ง , หมวัง เญย เมี่ยน ฮนั้ง หาย นอ ไฮ่ ฮิ้ว ตุ๊ ปย๊ม ไฟ พัด หาย หญู่ง โพว ?
46014008	สี ก๊อง ปย๊ม หฑัด , เฉีย หย่า ไม้ เม่ง , แปง ฮนั้ง หาย นอ ไฮ่ ฮิ้ว ตุ๊ หลิ่ว เล์ย มี่ง เบ๊าะ จ๋า ?
46014009	เม่ย บัว ฟี่ ฮนั้ง เญย . สี ก๊อง เม่ย บัว ไม้ ก๊อง หมวัง ตุ๊ ฮิ้ว เญย หว่า , หาย เต้า ไฮ่ ฮิ้ว ตุ๊ เม่ย บัว ก๊อง หาย หญู่ง ? เซ ฮนั้ง ก๊อง หว่า ปุน หฑยาว สาว ฮนั้ง .
46014010	น้าย นอม ป้าม เกน ม่าย เหฒีย ! เหฒีย หญู่ง หว่า มป่า ไม้ ม่าย เหยียด หญู่ง หว่า ไม้ ม่าย เอ๋ย เล์ย .
46014011	สี ก๊อง เยีย ไม้ เม่ง แปะ เหธา เยีย ก๊อง หว่า วั้ว ล่าน เมี่ยน เญย หว่า , นิ่น ฯฒฯ ฮิ้ว ตุ๊ เยีย เหธา นิ่น กั้น ฝีง . เยีย หย่า ฮิ้ว ตุ๊ นิ่น เหธา เยีย กั้น ฝีง .
46014012	ฮนั้ง หน่าย , เหว่ย หฒุ เม่ย บัว จอม เฮญี้ยว อ๋อย ตุ๊ สีง ลี่ง เญย ฒี่ง เหญ่ย , หล่ง เจี๊ยน เจี๋ย เม่ย บัว อ๋อย หฒุ ล์อ ต้ง เก้า ไฮ่ เหธย จิว-ปาง วั้ว หญู่ง ฒี่ง เหญ่ย .
46014013	เหว่ย น้าย , หาย เต้า ก๊อง กั้น หญู่ง หว่า , อ๋อย หฒุ โท้ สีง ลี่ง เญย ฒี่ง เหญ่ย ไฮ่ ฟาน วั้ว หญู่ง หว่า .
46014014	สี ก๊อง เยีย หล่ง กั้น หญู่ง หว่า เต๋า เก๋า , น้าย เซ เยีย เญย ลี่ง ว่วน เต๋า เก๋า , มป่า เกวน ไม้ หฒุ เยีย เญย เฮญี้ยว .
46014015	วั้ว หญู่ง , เยีย อ๋อย หฒุ ฮนั้ง หาย นอ โหฒว ? เยีย อ๋อย หล่ง เยีย เญย ลี่ง ว่วน เต๋า เก๋า มป่า เยีย หย่า อ๋อย หล่ง เยีย เญย เฮญี้ยว เต๋า เก๋า . เยีย อ๋อย หล่ง เยีย เญย ลี่ง ว่วน ป๋าว ฑูง , หย่า อ๋อย หล่ง เยีย เญย เฮญี้ยว ป๋าว .
46014016	สี ก๊อง ขูง หล่ง ลี่ง ว่วน แล์ง ฒี่ง ทิน-ฮู่ง , เม่ย แล์ง ฒี่ง ลิ์ว , ต้ง เยียม วั้ว หมวัง มป่า ไม้ ฮิ้ว วั้ว เต๋ย หว่า เญย เมี่ยน , ฮนั้ง หาย นอ ไฮ่ เหธา เจี๊ยน ก๊อง , “ อา​เมน ” ? นิ่น ไม้ ฮิ้ว ตุ๊ เม่ย ก๊อง หาย หญู่ง .
46014017	ไม้ กุ๊น เม่ย แล์ง ฒี่ง ทิน-ฮู่ง หย่า ก๊อง ตุ๊ ด่ง หาย หลง , น้าย เหยียด เต๋ย หย่า ไม้ เหธย วั้ว เต้า .
46014018	เยีย แล์ง ฒี่ง ทิน-ฮู่ง , เยีย ก๊อง กั้น หญู่ง หว่า เก้า ธั้ม เม่ย บัว หฒวัง เมี่ยน .
46014019	มป่า จิว-ปาง กั๊บ ฒุ้น เญย เฒี่ยง โห่ เยีย อ๋อย ก๊อง ปยา โจ๋ว หมวัง ตุ๊ ฮิ้ว เญย หว่า หฌาว เมี่ยน , เก้า หลง ก๊อง เหยียด ธิน เหยียด หว่าน โจ๋ว กั้น หญู่ง หว่า .
46014020	หฒวัง ก๋อ-โย์ว อ่า , เม่ย บัว ฮนั้ม เญย เจ๊า , ไม้ ตู๋ง ฮนั้ง ฝุเจว๊ย นอ ฮนั้ม . โหฒว หว่าย สี่ อ๋อย หฒุ ฮนั้ง กู้งว์า นอ , มป่า เม่ย บัว ฮนั้ม เญย เจ๊า อ๋อย หฒุ ฮนั้ง ต้ม เมี่ยน อ๊ะ .
46014021	กีง-โซว เฟี้ย เจี๊ยน ก๊อง , “ เฒี้ยว ก๊อง , ‘ เยีย อ๋อย หล่ง ก๊อง กั้น หญู่ง หว่า เญย เมี่ยน , หย่า หล่ง กั้น ฝีง เมี่ยน เญย ฑุ่ย เหธา น้าย เต๋ย แปะ ฝีง ก๊อง , มป่า นิ่น บัว หธ่อ ไม้ อ๋อย หมวัง เยีย เญย หว่า . ’ ”
46014022	ฮนั้ง หน่าย , ก๊อง กั้น หญู่ง หว่า เซ โหฒว จั๋ง-โห่ ปุน ไม้ เสียน เญย เมี่ยน , ไม้ เฒ์ย ปุน เสียน เญย เมี่ยน . โต่ว ทิน-ฮู่ง เญย หว่า เซ โหฒว จั๋ง-โห่ ปุน เสียน เญย เมี่ยน , ไม้ เฒ์ย ปุน ไม้ เสียน เญย วั้ว เต๋ย .
46014023	วั้ว หญู่ง , สี ก๊อง จิว-ปาง เญย หฒวัง เมี่ยน กั๊บ ฒุ้น เญย เฒี่ยง โห่ เมี่ยน ล่ม ฑ่อย ก๊อง กั้น หญู่ง หว่า , แอ๋ง ม่าย เต๋ย ไม้ ฮิ้ว น้าย หญู่ง หว่า เญย เมี่ยน ไฟ ไม้ เสียน เญย เมี่ยน เปียะ ต้าย , นิ่น บัว ไม้ เฒ์ย อ๋อย ก๊อง เม่ย บัว ปุ๊ด ดิน ซ่าะ ?
46014024	มป่า , สี ก๊อง เต้าๆ โต่ว ทิน-ฮู่ง เญย หว่า แอ๋ง ม่าย ไม้ เสียน เญย เมี่ยน ไฟ ไม้ ฮิ้ว วั้ว เต๋ย กั้น หญู่ง หว่า เญย เมี่ยน เปียะ ต้าย , นิ่น ไฮ์ เญย เหยียด ฒู้ง ฯฒฯ ปุน นิ่น ฮิ้ว ตี่ง นิ่น ม่าย ฒุ์ย หย่า หฒุ ตี่ง ฒุ์ย หมี่ อ๊ะ .
46014025	นิ่น เยียม เฮญี้ยว ปี๋ง เจี๊ยน เญย สี่ หย่า ธ้วด เหฑ่ง ต้าย อ๊ะ , นิ่น ฯฒฯ พัวะ เหฌี่ย เดา ป๋าย ทิน-ฮู่ง เหญี่ยม , “ ทิน-ฮู่ง หฒะเก้ง เยียม เม่ย บัว บุด๋ง อ๊ะ . ”
46014026	หฒวัง ก๋อ-โย์ว อ่า , เยีย เญย เอ๋ย เล์ย เซ ฮนั้ง น้าย . เม่ย บัว กั๊บ ฒุ้น โหฒว เล์ย-ป๋าย เญย เฒี่ยง โห่ , เก๊าะ-เมี่ยน ม่าย เต๋ย ม่าย ฑูง , ม่าย เต๋ย หฌาว เล์ย , ม่าย เต๋ย ก๊อง ทิน-ฮู่ง หล่าว ย่าง เญย สี่ , ม่าย เต๋ย ก๊อง กั้น หญู่ง หว่า , แอ๋ง ม่าย เต๋ย ฟาน วั้ว เต๋ย หว่า . อ๋อย หฒุ โหฒว หญู่งๆ เหว่ย เหธย จิว-ปาง เฮ้น เจี์ย ต้าย .
46014027	สี ก๊อง ม่าย เมี่ยน ก๊อง กั้น หญู่ง หว่า , ขูง ปุน อี ล่าน , ธั้ม เจี๋ย เถา ปัว ล่าน ก๊อง . หย่า อ๋อย หฒุ เหยียด ล่าน ก๊อง ลิ์ว เหยียด ล่าน หธีง ต้าย ก๊อง . แอ๋ง อ๋อย หฒุ ม่าย เต้า ฟาน .
46014028	สี ก๊อง ไม้ ม่าย เมี่ยน ไฮ่ ฟาน นอ , อ๋อย ก๊อง กั้น หญู่ง หว่า วั้ว ล่าน อ๋อย หฒุ ไม้ ตู๋ง ก๊อง อ๊ะ . ขูง อ๋อย หฒุ เยียม กั้น เญย เฮญี้ยว เหธา นิ่น กั้น ก๊อง หย่า เหธา ทิน-ฮู่ง ก๊อง .
46014029	ปุน อี ไฟ ปัว ล่าน โต่ว ทิน-ฮู่ง เญย หว่า , มป่า หมวัง เญย เมี่ยน หย่า อ๋อย หฒุ ฒ่า หมั่ง วั้ว เต๋ย หว่า .
46014030	สี ก๊อง เฒว์ย วั้ว เญย เมี่ยน ม่าย เต้า ฒิบ ทิน-ฮู่ง หล่าว ย่าง เญย สี่ อ๋อย โต่ว บั๋ว เมี่ยน , ก๊อง เจี๊ยน หว่า วั้ว เต้า อ๋อย หฒุ ตี้ง เหฌี่ย .
46014031	เม่ย บัว เต้าๆ โต่ว ทิน-ฮู่ง เญย หว่า ตุ๊ เญย , มป่า อ๋อย หฒุ เหยียด ล่าน ก๊อง ลิ์ว เหยียด ล่าน หธีง ต้าย ก๊อง เหว่ย หฌาว หฒวัง เมี่ยน ฯฒฯ ปุน นิ่น บัว เญย เฮญี้ยว ม่าย ชะ .
46014032	โต่ว ทิน-ฮู่ง เญย หว่า วั้ว เต้า อ๋อย หฒุ ไฮ่ กุ๊น นิ่น กั้น ตุ๊ ต้าย เญย ฒี่ง เหญ่ย ,
46014033	เหว่ย หฒุ ทิน-ฮู่ง ไม้ เฒ์ย โหฒว ปุน เมี่ยน หลุ่น , ทิน-ฮู่ง ปุน เมี่ยน ม่าย แป้ง ออน . ฮนั้ง เยียม ทิน-ฮู่ง เญย นอมๆ จิว-ปาง นอ ,
46014034	กั๊บ ฒุ้น โหฒว เล์ย-ป๋าย เญย เฒี่ยง โห่ , มเซียะ ตอน อ๋อย หฒุ เหฑียะ ฑี์ง , เหว่ย หฒุ มเซียะ ตอน ไม้ ม่าย เล์ย ก๊อง หว่า . นิ่น บัว หอบ หฒุ บัวะ เมี่ยน ฮนั้ง เล์ย-หลัด ก๊อง นอ .
46014035	สี ก๊อง นิ่น บัว อ๋อย ฮิ้ว หาย หญู่ง , อ๋อย หฒุ เยียม เปย๊า หน่าย โหฆ . โหฒว เล์ย-ป๋าย เญย เฒี่ยง โห่ มเซียะ ตอน ก๊อง หว่า เซ ไญ้ ไห่ เญย สี่ .
46014036	ทิน-ฮู่ง เญย โต์ เยียม เม่ย บัว หน่าย ธ้วด ไฟ ? ขูง ฒุ่น เถา เม่ย บัว หน่าย ฮนั้ง ไฟ ?
46014037	หาย เต้า ฝุน กั้น โหฒว โต่ว หว่า เมี่ยน , ไฟ ม่าย สีง ลี่ง ปุน ต้าย เญย ฒี่ง เหญ่ย , อ๋อย หฒุ ฮิ้ว ตี่ง เยีย เฟี้ย ปุน เม่ย บัว น้าย เต๋ย หว่า เซ เฒี้ยว เญย หลี่ง .
46014038	มป่า สี ก๊อง นิ่น ไม้ แล์ง นอ , เม่ย บัว ไม้ ตู๋ง เธี้ยบ นิ่น อ๊ะ .
46014039	ก๋อ-โย์ว อ่า , ฮนั้ง หน่าย , เม่ย บัว อ๋อย หฒุ ตี่ง เฮญี้ยว อ๋อย โต่ว ทิน-ฮู่ง เญย หว่า . เมี่ยน ก๊อง กั้น หญู่ง หว่า หย่า ไม้ ตู๋ง ล่าน .
46014040	มป่า หม่าน สี่ อ๋อย หฒุ เฒว่ย เยี้ยด เฒว่ย เหญ่ย เญย โหฒว หอบ .
46015001	หฒวัง ก๋อ-โย์ว อ่า , เยีย อ๋อย ปุน เม่ย บัว จั๋ง เจี๊ยน ฒิ่น ด่าง เยีย ฒุ่น บั๋ว เม่ย บัว เญย คู้ เฝียน . น้าย คู้ เฝียน เม่ย บัว ฒิบ ต้าย โหฒว กอน-โด๊ะ เสียน ตุ๊ ว้วน .
46015002	สี ก๊อง เม่ย บัว นั้น ว้วน เยีย ฒุ่น เญย คู้ เฝียน , น้าย คู้ เฝียน ฯฒฯ ปุน เม่ย บัว ตุ๊ เหฌียว . ไม้ เฒย แอ๊ะ , เม่ย บัว เสียน ไม้ ลั่ม หล่ง .
46015003	เยีย กั้น ฒิบ ต้าย เญย เยีย ฒุ่น บั๋ว เม่ย บัว หมี่ อ๊ะ . เก้า หล่ง เจี๊ยน เจี๋ย เญย เซ ฮนั้ง กีง-โซว เฟี้ย เจี๊ยน ก๊อง นอ , กี​ตู่ เหว่ย บัว เญย ฒุ์ย ไต่ .
46015004	หย่า ฮนั้ง กีง-โซว ก๊อง , นิ่น หฒุ ปย๊บ เจี๊ยน . เถา ตะฟาม ฮนอย ทิน-ฮู่ง แอ๋ง ปุน นิ่น นั่ง ต้าย .
46015005	นิ่น หย่า หิ่น ปุน ปี​เต ปวัด , แอ๋ง ฆะฮ้า หิ่น ปุน วั้ว เต๋ย เหฒียบ เหญ่ย เต้า กง-โฒ่ ปวัด .
46015006	ฆะฮ้า นิ่น แอ๋ง หิ่น ปุน ฮม์ แป๊ะ เล่ง เต้า กัน นิ่น เญย เมี่ยน ล่ม ฑ่อย ปวัด . น้าย เต๋ย เมี่ยน ธั้ม เจี๋ย หธ่อ เฒี่ยง เจี๊ยน เญย , มป่า ม่าย เต๋ย ไต่ หมี่ อ๊ะ .
46015007	ฆะฮ้า นิ่น หิ่น ปุน ยา​กอบ ปวัด , แอ๋ง หิ่น ปุน หฒวัง กง-โฒ่ ปวัด .
46015008	ฆะฮ้า ลาย เจี๋ย , นิ่น หิ่น ปุน เยีย ปวัด , ไม้ กุ๊น เยีย เซ ฮนั้ง เต้า ม่าย ไม้ เก๋า , ธ้วด เสย ต้าย เญย เมี่ยน นอ .
46015009	เหยียด ฒู้ง กง-โฒ่ เยีย โหฒว ไฝ เจี๋ย . เยีย เลี่ยม ไม้ ผุย ตุ๊ บั๋ว เห่ว กง-โฒ่ , เหว่ย หฒุ เยีย ฒิ่น ด่าง โหฒว โตะ ทิน-ฮู่ง เญย จิว-ปาง .
46015010	มป่า เยีย ฮนั้ง หาย นอ , เซ เหว่ย ทิน-ฮู่ง เญย เอน หธีง ต้าย ฮนั้ง น้าย นอ . นิ่น เหธย เอน ปุน เยีย , หย่า ไม้ เฒ์ย ไม้ ลั่ม หล่ง . ต๋าว หฑวน เหยียด ฒู้ง กง-โฒ่ , เยีย โหฒว กง เก้า โค้ว เจี๋ย . มป่า ไม้ เฒ์ย เยีย กั้น โหฒว , เซ ทิน-ฮู่ง เญย เอน เถง เจี๊ยน เยีย โหฒว .
46015011	เหว่ย น้าย , ไม้ กุ๊น เซ เยีย ไฟ วั้ว เต๋ย กง-โฒ่ , เยีย บัว เหยียด ฒู้ง ต้ง น้าย หญู่ง คู้ เฝียน ฒุ่น . เม่ย บัว เสียน เญย หย่า ต้ง น้าย อ๊ะ .
46015012	เยีย บัว ฒุ่น คู้ เฝียน ก๊อง , กี​ตู่ ไต่ มี่ง มป่า ทิน-ฮู่ง ปุน นิ่น นั่ง ต้าย . วั้ว หญู่ง , เยียม เม่ย บัว หน่าย ม่าย เต๋ย ฝู่ง ไฮ่ ก๊อง เมี่ยน ไต่ มี่ง มป่า ไม้ ไฮ่ นั่ง ต้าย ?
46015013	สี ก๊อง เมี่ยน ไต่ มี่ง หย่า ไม้ ไฮ่ นั่ง นอ , กี​ตู่ ไต่ มป่า ทิน-ฮู่ง ไม้ เฒ์ย ปุน นิ่น นั่ง .
46015014	สี ก๊อง ทิน-ฮู่ง ไม้ เฒ์ย ปุน กี​ตู่ นั่ง , เยีย บัว ฒุ่น เญย คู้ เฝียน ไม้ ม่าย กอน . เม่ย บัว เสียน เญย หย่า ไม้ ลั่ม หล่ง .
46015015	ไม้ ตาน น้าย ฮนั้ง , น้าย ปุน ธีง เยีย บัว โหฒว จ๊า ฒอง-เหฒง ก๊อง ทิน-ฮู่ง ฮนั้ง หาย นอ , เหว่ย หฒุ เยีย บัว ก๊อง กี​ตู่ ไต่ มี่ง , ทิน-ฮู่ง หย่า ปุน นิ่น นั่ง ต้าย . มป่า สี ก๊อง เมี่ยน ไต่ มี่ง หย่า ไม้ ไฮ่ นั่ง ต้าย นอ , ทิน-ฮู่ง หย่า ไม้ เฒ์ย ปุน กี​ตู่ นั่ง ต้าย .
46015016	เหว่ย หฒุ สี ก๊อง ไต่ มี่ง เญย เมี่ยน ไม้ ไฮ่ นั่ง ต้าย , ทิน-ฮู่ง หย่า ไม้ เฒ์ย ปุน กี​ตู่ นั่ง ต้าย .
46015017	สี ก๊อง ทิน-ฮู่ง ไม้ เฒ์ย ปุน กี​ตู่ นั่ง ต้าย , เม่ย บัว เสียน เญย เซ ไม้ ลั่ม หล่ง , เม่ย บัว หธ่อ ม่าย ฒุ์ย เญย .
46015018	เสียน กี​ตู่ เญย เมี่ยน , ไต่ มี่ง วั้ว เต๋ย , ฒู้ง หฒุ เหมียด เหฑ่ง .
46015019	สี ก๊อง บัว เสียน กี​ตู่ เญย เมี่ยน เซ เหว่ย น้าย เสย ม่าย ลั่ม ฮนั้ม ฮนั้ง , เยียม น้าย ลู่ง เดี๊ย เญย หม่าน เมี่ยน , ต้ง เก้า อ๋อย หฒุ ค้อ-เลี่ยน เจี๋ย เซ บัว อ๊ะ .
46015020	มป่า เฒียน สี่ , กี​ตู่ ไต่ มี่ง , ทิน-ฮู่ง ปุน นิ่น นั่ง ต้าย , เหว่ย โหฒว ไต่ มี่ง เญย เมี่ยน นั่ง ต้าย เญย ต้าว เต้า .
46015021	ป้าม เมี่ยน ฮนั้ง หาย นอ หลาย เหยียด ล่าน เมี่ยน หฒุ ไต่ , ป้าม เมี่ยน หย่า ฮนั้ง วั้ว นอ เหว่ย เหยียด ล่าน เมี่ยน ตุ๊ นั่ง ต้าย .
46015022	หม่าน เมี่ยน ฮนั้ง หาย นอ หลาย จวั่ง อา​ดัม หฒุ ไต่ , เมี่ยน หย่า ฮนั้ง วั้ว นอ เหว่ย เหธา กี​ตู่ จวั่ง แหม่ง อ๋อย ตุ๊ นั่ง ต้าย .
46015023	มป่า เต้าๆ เฒว่ย เยี้ยด เฒว่ย เหญ่ย เญย นั่ง ต้าย . กี​ตู่ โหฒว นั่ง ต้าย เญย ต้าว เต้า . ฆะฮ้า , กี​ตู่ แอ๋ง ต้าย วั้ว หฒั่น , เป๋น นิ่น เญย เมี่ยน วั้ว เต๋ย เหยียด ฒู้ง หย่า อ๋อย นั่ง ต้าย .
46015024	ฆะฮ้า เซ้ด เมว์ย เญย เฒี่ยง โห่ ฯฒฯ เถา อ๊ะ . เถา วั้ว หฒั่น กี​ตู่ อ๋อย ฮี่ง เหฑ่ง เหยียด ฒู้ง กุ๊น ด๊าม-ลู่ง , ม่าย หลี่ง ม่าย ชะ เญย , ฯฒฯ เฒาะ นิ่น เญย กั๊วะ จิว ปุน นิ่น เญย เตีย ทิน-ฮู่ง .
46015025	เหว่ย หฒุ กี​ตู่ อ๋อย หฒุ กุ๊น เถา ทิน-ฮู่ง เฒาะ เหยียด ฒู้ง วิน-วั้ง ปุน เยียม กี​ตู่ เญย เหฒา-เดี๊ย .
46015026	ฆะฮ้า ลาย หฒุ เหมียด เญย วิน-วั้ง เซ ไต่ เญย เจ๊า .
46015027	เหว่ย หฒุ กีง-โซว ก๊อง , “ ทิน-ฮู่ง ปุน หม่าน หมวด เยียม นิ่น เญย เหฒา-เดี๊ย . ”
46015028	มป่า หม่าน หมวด หฒุ บัวะ กี​ตู่ กุ๊น วั้ว หฒั่น , ตอน กั้น ฯฒฯ เยียม ต้ง ปุน หม่าน หมวด บัวะ นิ่น กุ๊น วั้ว เต้า ทิน-ฮู่ง เญย ปั์ว-เดี๊ย . ฮนั้ง หน่าย ทิน-ฮู่ง ฯฒฯ กุ๊น เหฑ่ง หม่าน หมวด .
46015029	สี ก๊อง เมี่ยน ไต่ มี่ง ไม้ ไฮ่ นั่ง ต้าย , เมี่ยน เจี๋ย ววม เญย เล์ย เหว่ย ตี๊ ไต่ มี่ง เญย เมี่ยน ม่าย หาย หญู่ง เอ๋ย เล์ย ? สี ก๊อง ไต่ มี่ง มป่า หฒะเก้ง ไม้ ไฮ่ นั่ง ต้าย นอ , เมี่ยน เหว่ย หาย ติ่ว เจี๋ย ววม เญย เล์ย ตี๊ ไต่ มี่ง เญย เมี่ยน ?
46015030	เยีย บัว หย่า เหว่ย หาย ติ่ว หฒั่นๆ หฒุ ปวั้ง เฮ้ย สี่ ?
46015031	ก๋อ-โย์ว อ่า , เยีย ฮนอยๆ ต๋อง ไต่ หมี่ อ๊ะ . เยีย ก๊าม ฮนั้ง น้าย ก๊อง เหว่ย หฒุ บัว ล่ม ฑ่อย เหธา บัว เญย เฒี้ยว กี​ตู่ เย​ซู จวั่ง แหม่ง เฒี่ยง . เยีย หย่า อะเฮน้ย ไห่ เม่ย บัว อ๊ะ .
46015032	สี ก๊อง เยีย เยียม เอ​เฟ​โซ ฒี่ง ขูง เอย ป้าม เมี่ยน เญย เฮญี้ยว เหธา เฮยี่ย ฒ่อย ป์อง จ๋า , เยีย ตุ๊ หาย หญู่ง หลง ? สี ก๊อง เมี่ยน ไต่ มี่ง หย่า ไม้ ไฮ่ นั่ง ต้าย นอ , บัว อ๋อย หฒุ เอย เมี่ยน ก๊อง น้าย เต๋ย หว่า , “ กุ๊น หญั่น , กุ๊น ฮบ , เหว่ย หฒุ ฌัง ฮนอย บัว ไต่ อ๊ะ . ”
46015033	ไม้ ตู๋ง ปุน เมี่ยน ดั๊ว . “ คู้ เมี่ยน เหธา เมี่ยน หว่าย เมี่ยน โหฒว ต่อย , คู้ เมี่ยน ฯฒฯ หว่าย หมี่ อ๊ะ . ”
46015034	เม่ย บัว อ๋อย หฒุ ก๊อย เฮญี้ยว หฑวน ต้าย , ไม้ ตู๋ง แอ๋ง ป์าม ฒุ์ย . เยียม เม่ย บัว หน่าย ม่าย เต๋ย ฒู้ง ไม้ ฮิ้ว ตุ๊ ทิน-ฮู่ง . เยีย ฮนั้ง น้าย นอ ก๊อง , เม่ย บัว อ๋อย หฒุ ไญ้ อ๊ะ .
46015035	ม่าย เมี่ยน อ๋อย หน่าย , “ ไต่ มี่ง เญย เมี่ยน , ฮนั้ง หาย นอ ไฮ่ นั่ง ? นั่ง ต้าย วั้ว หฒั่น , นิ่น บัว เญย ซิน ฮนั้ง หาย นอ ? ”
46015036	กะน้าย-หฮงง อ้า ! เม่ย หฒวัง เญย ญิม ไม้ ฮู้ นอ , ญิม ไม้ ไฮ่ กุ ญ่า .
46015037	เม่ย หฒวัง เหยียด นอม ญิม , ไม้ กุ๊น เบย้า วิด ไฟ กั้น หญู่ง ญิม , เซ ขูง หฒวัง ญิม ฮนั้ง , ไม้ เฒ์ย หฒวัง โฮล เหฒียง เญย กะน้าย-ฒู่ง .
46015038	ทิน-ฮู่ง เอย นิ่น กั้น เญย หฒะเอ๋ย ปุน วั้ว นอม ญิม ธ้วด ต้าย ม่าย กั้น เญย มิ่ว . นอมๆ ญิม เอย ญิม เญย ป๊วน ม่าย ญิม เญย มิ่ว .
46015039	ม่าย อ๊อ เญย กะน้าย , ไม้ เฒ์ย หญู่งๆ เญย อ๊อ ฟี่ ฮนั้ง เหฑ่ง . ป้าม เมี่ยน เญย อ๊อ กั้น หญู่ง , แซง-คู้ อ๊อ กั้น หญู่ง , เหนาะ เญย อ๊อ กั้น หญู่ง , เบย์า เญย อ๊อ หย่า กั้น หญู่ง .
46015040	ลู่ง หฒั่ง ม่าย ลู่ง หฒั่ง กะน้าย เญย ซิน , เดา-เป้ย ม่าย เดา-เป้ย กะน้าย เญย ซิน . ลู่ง หฒั่ง กะน้าย เญย ซิน ม่าย เหยียด หญู่ง เหฑว่ย . เดา-เป้ย เญย กะน้าย หย่า ม่าย กั้น หญู่ง เหฑว่ย .
46015041	บะฮนอย ม่าย กั้น หญู่ง ฌัง-หล่าง , หฮลา ม่าย กั้น หญู่ง ฌัง-หล่าง , เหฮลย ม่าย กั้น หญู่ง ฌัง-หล่าง . เหฮลย หย่า เหยียด นอม ม่าย เหยียด นอม เญย ฌัง-หล่าง .
46015042	ไต่ มี่ง เญย เมี่ยน นั่ง ต้าย เซ ฮนั้ง น้าย อ๊ะ . ปย๊บ เญย ซิน ไฮ่ ฮู้ เญย . ไต่ มี่ง แอ๋ง นั่ง ต้าย เญย ซิน ไม้ ไฮ่ ฮู้ อ๊ะ .
46015043	หฒุ ปย๊บ เญย ซิน เซ อะหมั่ง . นั่ง ต้าย เญย ซิน เซ เหฑว่ย เญย . หฒุ ปย๊บ เญย ซิน เซ เมา . นั่ง ต้าย เญย ซิน เซ เฮ้น .
46015044	หฒุ ปย๊บ เญย ซิน เซ อ๊อ ซิน . นั่ง ต้าย เญย ซิน เซ สีง ลี่ง ปุน ม่าย แหม่ง เญย ซิน . สี ก๊อง ม่าย อ๊อ ซิน , ฯฒฯ ม่าย สีง ลี่ง ปุน ม่าย แหม่ง เญย ซิน .
46015045	เหว่ย หฒุ กีง-โซว ก๊อง , “ ต้าว เต้า เมี่ยน เซ อา​ดัม , นิ่น หย่า เป๋น ม่าย แหม่ง เญย เมี่ยน . ” มป่า ฆะฮ้า วั้ว เต้า อา​ดัม เซ ปุน เมี่ยน ม่าย แหม่ง เฒี่ยง เจี๊ยน วั้ว เต้า .
46015046	ธ้วด ด่าง เซ ไม้ เฒ์ย สีง ลี่ง ปุน ม่าย แหม่ง เญย , เซ ม่าย อ๊อ ซิน เญย , ฆะฮ้า สีง ลี่ง หธีง ปุน ม่าย แหม่ง เญย .
46015047	ตะเยี้ยด เต้า อา​ดัม , ทิน-ฮู่ง หล่ง เดา-เป้ย เญย เนีย เหฒย ต้าย . ตะเหญ่ย เต้า อา​ดัม เยียม ทิน-ต้อง เหฌี่ย ต้าย .
46015048	หล่ง เนีย เหฒย วั้ว เต้า ป้าม เมี่ยน ฮนั้ง หาย นอ , เกวย ป้าม เกน วั้ว เต๋ย เซ ฮนั้ง วั้ว นอ . เยียม ทิน-ต้อง ต้าย วั้ว เต้า ฮนั้ง หาย นอ , เกวย ทิน-ต้อง วั้ว เต๋ย หย่า ฮนั้ง วั้ว นอ .
46015049	บัว ฮนั้ง หาย นอ ฒวั้ง หล่ง เนีย เหฒย ต้าย วั้ว เต้า , บัว หย่า อ๋อย ฮนั้ง วั้ว นอ ฒวั้ง เยียม ทิน-ต้อง ต้าย วั้ว เต้า .
46015050	ก๋อ-โย์ว อ่า , เยีย บั๋ว เม่ย บัว , ม่าย อ๊อ ม่าย ฑย้าม เญย ซิน ไม้ ไฮ่ หฑิบ ทิน-ฮู่ง เญย กั๊วะ เญย ป่วน . ไฮ่ ฮู้ ไฮ่ หว่าย เญย หย่า ไม้ ไฮ่ หฑิบ ไม้ ไฮ่ ฮู้ , ไม้ ไฮ่ หว่าย เญย .
46015051	หมวัง หลง เยีย อ๋อย ก๊อง น้าย เต๋ย ไม้ แก้ง บย๋าง ย่าง เญย สี่ บั๋ว เม่ย บัว . บัว ไม้ เฒ์ย เหยียด ฒู้ง ไต่ , มป่า บัว อ๋อย ก๊อย เหยี่ยน เหฑ่ง .
46015052	หฑัด บุย ฆะฮ้า ลาย วั้ว หฑุ่น , บัว เหยียด ฒู้ง เลี่ยม เฒ่ย อ๋อย ก๊อย เหยี่ยน ด่ง เฑี้ยบ มฒีง เซี้ยบ . เหว่ย หฒุ หฑัด บุย วั้ว หฒั่น , ไต่ มี่ง เญย เมี่ยน ฯฒฯ นั่ง ต้าย , เหยียด ลิ์ว ไม้ ไต่ อ๊ะ . บัว เหยียด ฒู้ง หย่า ก๊อย เหยี่ยน .
46015053	เหว่ย หฒุ ไฮ่ ฮู้ เญย ซิน อ๋อย ทิ้ว เป๋น ไม้ ไฮ่ ฮู้ เญย ซิน . ไฮ่ ไต่ เญย หย่า อ๋อย ทิ้ว เป๋น ไม้ ไฮ่ ไต่ เญย .
46015054	ไฮ่ ฮู้ เญย ซิน ทิ้ว เป๋น ไม้ ไฮ่ ฮู้ เญย , ไฮ่ ไต่ เญย หย่า ทิ้ว เป๋น ไม้ ไฮ่ ไต่ เญย วั้ว หฒั่น , ฯฒฯ ธ้วด ต้าย ต๋อย-ติ่ว น้าย เต๋ย กีง-โซว เญย หว่า . กีง-โซว ก๊อง , “ หฒุ ไต่ เญย ชะ หฒุ เหมียด เหฑ่ง . ตุ๊ ฮี่ง เญย ชะ ฯฒฯ กุ๊น เจี๊ยน . ”
46015055	“ หฒุ ไต่ เญย ชะ อ้า ! เม่ย ตุ๊ ฮี่ง เญย ชะ เยียม หาย ? ไต่ เญย ชะ อ้า ! ตั๋น เมี่ยน ไต่ เญย เดีย-โตะ เยียม หาย ? ”
46015056	ตั๋น เมี่ยน ไต่ เญย เดีย-โตะ เซ ฒุ์ย . ฒุ์ย เญย ชะ หย่า เยียม เล์ย-หลัด ต้าย .
46015057	มป่า แล์ง ฒี่ง ทิน-ฮู่ง , นิ่น ปุน บัว เหว่ย บัว เญย เฒี้ยว เย​ซู กี​ตู่ ตุ๊ ฮี่ง .
46015058	เยีย ฮนั้ม เญย ก๋อ-โย์ว อ่า , เหว่ย น้าย เม่ย บัว อ๋อย หฒุ เสียน ว้วน , ไม้ ตู๋ง ถุย . อ๋อย หฒุ หฒั่นๆ ธ้วด ชะ โหฒว เฒี้ยว เญย กง , เหว่ย หฒุ เม่ย บัว ฮิ้ว ตุ๊ เม่ย บัว เหว่ย เฒี้ยว โหฒว กง , ไม้ ม่าย เหยียด หญู่ง ไม้ ลั่ม หล่ง .
46016001	อี้ หฒั่น เยีย อ๋อย ก๊อง กั๊บ ญ่าน เถง ทิน-ฮู่ง เญย เมี่ยน วั้ว หญู่ง เจ๊า . เยีย บั๋ว กา​ลา​เทีย เต่ย-ปูง เญย หฒวัง จิว-ปาง ฮนั้ง หาย นอ โหฒว , เม่ย บัว หย่า อ๋อย หฒุ ฮนั้ง วั้ว นอ โหฒว .
46016002	นอมๆ เล์ย-ป๋าย เญย ตะเยี้ยด ฮนอย , เม่ย บัว โม์ว เต้า เมี่ยน หฒิว เม่ย บัว หฒ่อน ตุ๊ เญย ญ่าน อ๋อย หฒุ เฒาะ เต๋ย ธ้วด ต้าย เซียว เจี๊ยน . เยีย ต้าย วั้ว หฒั่น ฯฒฯ ไม้ หฒุ กั๊บ ญ่าน อ๊ะ .
46016003	เยีย เถา เม่ย บัว หน่าย วั้ว หฒั่น , เม่ย บัว พ้าย หาย เต๋ย เมี่ยน มี่ง นอ , เยีย ฯฒฯ ปุน เฝียน ปุน ธีง นิ่น บัว ต้ง หาย เต้า หย่า ปุน นิ่น บัว ต้อ วั้ว เต๋ย กั๊บ ต้าย เญย ญ่าน มี่ง เย​ลู​ซา​เลม ฒี่ง .
46016004	สี ก๊อง เยีย หอบ หฒุ มี่ง นอ , นิ่น บัว เหธา เจี๊ยน เยีย มี่ง หย่า ตุ๊ .
46016005	เยีย ยั่ง มา​ซี​โด​เนีย แซ้ง เจี๋ย , เยีย ฯฒฯ มี่ง เม่ย บัว หน่าย , เหว่ย หฒุ เยีย ตี่ง เฮญี้ยว ยั่ง มา​ซี​โด​เนีย แซ้ง มี่ง .
46016006	เหฑีย เยีย ม่าย เฒี่ยง โห่ เหธา เม่ย บัว เยียม หธาม , ฒู้ง ไฮ่ เยียม เถา เจี๋ย ลิ์ว ตง-เกน ฮนอย มเปย . ฆะฮ้า เยีย อ๋อย หฒุ มี่ง หาย , เม่ย บัว ฯฒฯ ไฮ่ เถง เยีย ธ้วด เจ๊า .
46016007	เยีย ไม้ เฒ์ย อ๋อย เจี๋ย เจ๊า ปวัด ตั้ง เม่ย บัว ฮนั้ง . สี ก๊อง เฒี้ยว เญย หฒะเอ๋ย นอ , เยีย อ๋อย เหธา เม่ย บัว เยียม หธาม .
46016008	มป่า เยีย หธ่อ อ๋อย เยียม น้าย เอ​เฟ​โซ ฒี่ง เถา เพน​เท​ค้อด .
46016009	เหว่ย หฒุ เยียม น้าย ม่าย ฉัง โหฒว ม่าย ลั่ม หล่ง เญย กง ธั้ม ไห่ , หย่า ม่าย เมี่ยน ธั้ม เหธา เยีย ต๋อย-เตก .
46016010	สี ก๊อง ทิ​โม​ไท เถา เม่ย บัว หน่าย , อ๋อย หฒุ หลงๆ เญย ฒิบ . ไม้ ตู๋ง ปุน นิ่น กั้ม เหฑีย หาย หญู่ง , เหว่ย หฒุ นิ่น ฮนั้ง เยีย นอ โหฒว เฒี้ยว เญย กง .
46016011	ไม้ ตู๋ง ปุน หาย เต้า หมั่ง เผีย นิ่น . อ๋อย หฒุ เถง นิ่น แป้ง ออน เญย ธ้วด เจ๊า หฑวน เถา เยีย น้าย , เหว่ย หฒุ เยีย ฒั้ว เจี๊ยน นิ่น เหธา วั้ว เต๋ย ก๋อ-โย์ว หฑวน .
46016012	บัว เญย ก๋อ-โย์ว อา​ปอ​โล แอ๊ะ , เยีย ชะ ขวิน นิ่น เหธา เจี๊ยน วั้ว เต๋ย ก๋อ-โย์ว บัว มี่ง หมั่ง เม่ย บัว , มป่า นิ่น ไฮ์ ไม้ แก้ง หอบ หฒุ มี่ง . ฒั้ว นิ่น ม่าย ฉัง นิ่น ฯฒฯ มี่ง อ๊ะ .
46016013	อ๋อย หฒุ กีง เจี๊ยน เฮญี้ยว , หย่า เสียน ว้วน . อ๋อย หฒุ ต๊าม โฮล , หย่า เฮ้น .
46016014	เม่ย บัว โหฒว หาย หญู่ง อ๋อย หฒุ ม่าย เฮญี้ยว ฮนั้ม เมี่ยน .
46016015	เม่ย บัว ฮิ้ว ตุ๊ สะ​เท​ฟา​นัด บัว เหยียด เปย๊า เมี่ยน เยียม อา​คา​ยา แซ้ง เสียน เย​ซู ด่าง . นิ่น บัว เก้ง จอม เฮญี้ยว ฟู-สู ทิน-ฮู่ง เญย เมี่ยน .
46016016	ก๋อ-โย์ว อ่า , เยีย ขวิน เม่ย บัว อ๋อย หฒุ บัวะ น้าย หญู่ง เมี่ยน เหธา เหยียด ฒู้ง จวั่ง กง โหฒว เญย เมี่ยน .
46016017	สะ​เท​ฟา​นัด , ฟอ​ทู​นา​ทัด เหธา อา​คาย​คัด ต้าย เถา น้าย , เยีย อะเฮน้ย ไห่ , เหว่ย หฒุ เม่ย บัว เถง ไม้ เถา เญย , นิ่น บัว เถง เหฑ่ง .
46016018	นิ่น บัว โหฒว ปุน เยีย เญย เฮญี้ยว ออน-เหลาะ , ฮนั้ง นิ่น บัว ปุน เม่ย บัว เญย เฮญี้ยว ออน-เหลาะ นอ . น้าย หญู่ง เมี่ยน เม่ย บัว หฒะเก้ง อ๋อย หฒุ ท่าย .
46016019	เยียม เอ​เซีย แซ้ง เญย หฒวัง จิว-ปาง จั๋ง เถา เม่ย บัว . อา​ควิน​ลา เหธา ปิด​สิน​ลา แอ๋ง เหธา เยียม นิ่น บัว เญย เปย๊า โหฒว เล์ย-ป๋าย วั้ว นอม จิว-ปาง , เหว่ย บัว ล่ม ฑ่อย เสียน เฒี้ยว นิ่น บัว ฯฒฯ จั๋ง เถา เม่ย บัว .
46016020	เยียม น้าย เญย หฒวัง ก๋อ-โย์ว หย่า จั๋ง เถา เม่ย บัว . เม่ย บัว อ๋อย หฒุ โหฒว เฮญี้ยว ธีง-เหฑ่ง , ล่าน เหธา ล่าน ฒม เฮมียน หน่าย แป้ง ออน .
46016021	เยีย กั้น นั้น ปั๊ด เฟี้ย น้าย เต๋ย หว่า , “ เยีย , เปา​โล , จั๋ง เถา เม่ย บัว . ”
46016022	สี ก๊อง หาย เต้า ไม้ ฮนั้ม เฒี้ยว , ปุน นิ่น หฒุ เหฒียว อ๊ะ . เยีย บัว เญย เฒี้ยว อ้า ! โท้ เม่ย ต้าย อ๊ะ ม่าะ !
46016023	โท้ เฒี้ยว เย​ซู เหธย เอน ปุน เม่ย บัว .
46016024	บัว เหธา กี​ตู่ เย​ซู จวั่ง แหม่ง เฒี่ยง . เยีย หย่า ฮนั้ม ไห่ เม่ย บัว หฒวัง เมี่ยน อ๊ะ . อา​เมน .
47001001	เยีย , เปา​โล , เอย ทิน-ฮู่ง เญย เอ๋ย โหฒว กี​ตู่ เย​ซู เญย กง-โฒ่ . เยีย เหธา บัว เญย โย์ว , ทิ​โม​ไท , เฟี้ย เฝียน ปุน เยียม โค​ลิน​โท ฒี่ง , ทิน-ฮู่ง เญย จิว-ปาง , หย่า เฟี้ย ปุน ก๋อม อา​คา​ยา แซ้ง , ทิน-ฮู่ง เญย หฒวัง เมี่ยน .
47001002	โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
47001003	บัว อ๋อย หฒุ เธง บัว เญย เฒี้ยว เย​ซู กี​ตู่ เญย เตีย , ทิน-ฮู่ง , ต้ง ค้อ-เลี่ยน เมี่ยน เญย หฒั่ง เตี๋ย , หย่า หฒั่นๆ ออน บัว เญย เฮญี้ยว เญย ทิน-ฮู่ง .
47001004	บัว ม่าย หญู่งๆ ขวน น่าน , นิ่น ออน บัว เญย เฮญี้ยว , เหว่ย ปุน บัว แอ๋ง ไฮ่ ออน ปวั้ง หฒุ หาย หญู่ง ขวน น่าน เญย เมี่ยน เญย เฮญี้ยว . ทิน-ฮู่ง ฮนั้ง หาย นอ ออน บัว เญย เฮญี้ยว , บัว หย่า ฮนั้ง วั้ว นอ ไฮ่ ออน เมี่ยน เญย เฮญี้ยว .
47001005	บัว ฮนั้ง หาย นอ เหธา กี​ตู่ ม่าย ป่วน เสี่ยว โค้ว ธั้ม , บัว หย่า ฮนั้ง วั้ว นอ เขา กี​ตู่ ตุ๊ ทิน-ฮู่ง ออน เฮญี้ยว ธั้ม .
47001006	สี ก๊อง เยีย บัว เสี่ยว โค้ว , เซ เหว่ย ปุน เม่ย บัว ตุ๊ ออน เฮญี้ยว หย่า ตุ๊ เหฌียว . สี ก๊อง ทิน-ฮู่ง ออน เยีย บัว เญย เฮญี้ยว , เซ เหว่ย ปุน เม่ย บัว ตุ๊ ออน เฮญี้ยว , หย่า เถง เม่ย บัว ม่าย หน่อย เตี๊ย ตุ๊ โค้ว , ฮนั้ง เยีย บัว เตี๊ย ตุ๊ โค้ว นอ .
47001007	เยีย บัว ฯฒฯ เหว่ย เม่ย บัว หฒั่นๆ ม่าย ลั่ม ฮนั้ม ต๋อง , เหว่ย หฒุ เยีย บัว ฮิ้ว ตุ๊ ฮนั้ง เม่ย บัว ม่าย ป่วน เหธา เยีย บัว เสี่ยว โค้ว , เม่ย บัว หย่า ม่าย ป่วน ตุ๊ ทิน-ฮู่ง ออน เฮญี้ยว ฮนั้ง นิ่น ออน เยีย บัว เญย เฮญี้ยว นอ .
47001008	หฒวัง ก๋อ-โย์ว อ่า , เยีย บัว อ๋อย เม่ย บัว ฮิ้ว เยีย บัว เยียม เอ​เซีย แซ้ง ปวั้ง เจี๋ย เญย โค้ว หน่าน , ฮนั้ง เฮนี้ย ไห่ เญย กะน้าย ดั๊บ เจี๊ยน ซิน นอ , ฒู้ง หล่าย ไม้ ตุ๊ แหม่ง เฒี่ยง .
47001009	เยีย บัว เยียม เฮญี้ยว ไฮ์ ฮนั้ง หฒุ ตี่ง ไต๋ ไต่ , มป่า น้าย เซ เหว่ย ปุน เยีย บัว ไม้ เขา เยีย บัว กั้น . เซ ปุน เยีย บัว ขูง เขา ทิน-ฮู่ง , ต้ง ไฮ่ ปุน ไต่ มี่ง เญย เมี่ยน นั่ง ต้าย วั้ว เต้า .
47001010	นิ่น เหฌียว เยีย บัว เล่ย ดุ๊ด เธี้ยว , ไฮ่ ห่อย แหม่ง เญย สี่ . นิ่น แอ๋ง อ๋อย เหฌียว เยีย บัว . เยีย บัว ฯฒฯ เขา นิ่น ม่าย ลั่ม ฮนั้ม นิ่น แอ๋ง อ๋อย เหฌียว เยีย บัว ,
47001011	เหว่ย หฒุ เม่ย บัว เถง เยีย บัว เต๋า เก๋า . ฮนั้ง หน่าย ฯฒฯ ม่าย เมี่ยน ธั้ม แล์ง ฒี่ง , ทิน-ฮู่ง เหว่ย หฒุ ทิน-ฮู่ง เตา เมี่ยน ธั้ม เต๋า เก๋า เญย หว่า เหธย เอน ปุน เยีย บัว .
47001012	น้าย เยีย บัว ปู๋ง หว่า-เหมา ตุ๊ เญย . เยีย บัว เญย เฮญี้ยว ปุน เยีย บัว ฮิ้ว ตุ๊ เยีย บัว เยียม เสย หฒั่ง ฮนั้ง หาย นอ เยียม , หย่า เหล่ง เจ๊ย เญย ฮนั้ง หาย นอ เหธา เม่ย บัว จิว ทง . เซ ทิน-ฮู่ง ปุน เยีย บัว โหฒว ธีง-เหฑ่ง เญย , เฮญี้ยว หฒีง เญย . เยีย บัว หย่า ไม้ เขา ป้าม เมี่ยน เญย ธง-เม่ง . ขูง เขา ทิน-ฮู่ง เญย เอน ฮนั้ง .
47001013	เยีย บัว เฟี้ย ปุน เม่ย บัว เญย , เซ ขูง เฟี้ย ต้ง เม่ย บัว ไฮ่ โตะ , ไฮ่ ฮิ้ว เญย ฮนั้ง . อี้ หฒั่น เม่ย บัว ขูง เม่ง แปะ เต๋ย ป๊า เยีย บัว ฮนั้ง , มป่า เยีย ฮนั้ม ต้าย เม่ย บัว อ๋อย หมั่นๆ เม่ง แปะ เหฑ่ง เยีย บัว . ฮนั้ง น้าย , เถา เฒี้ยว เย​ซู แอ๋ง ต้าย วั้ว หฒั่น , เม่ย บัว อ๋อย เธง เยีย บัว , ฮนั้ง เยีย บัว อ๋อย เธง เม่ย บัว นอ . เยีย บัว เฟี้ย ปุน เม่ย บัว เญย , เซ ขูง เฟี้ย ต้ง เม่ย บัว ไฮ่ โตะ , ไฮ่ ฮิ้ว เญย ฮนั้ง . อี้ หฒั่น เม่ย บัว ขูง เม่ง แปะ เต๋ย ป๊า เยีย บัว ฮนั้ง , มป่า เยีย ฮนั้ม ต้าย เม่ย บัว อ๋อย หมั่นๆ เม่ง แปะ เหฑ่ง เยีย บัว . ฮนั้ง น้าย , เถา เฒี้ยว เย​ซู แอ๋ง ต้าย วั้ว หฒั่น , เม่ย บัว อ๋อย เธง เยีย บัว , ฮนั้ง เยีย บัว อ๋อย เธง เม่ย บัว นอ .
47001014	
47001015	เหว่ย หฒุ เยีย เญย เฮญี้ยว ฝุน ตี่ง ฮนั้ง น้าย นอ , เยีย ต้าว ตั้ง อ๋อย มี่ง เม่ย บัว หน่าย , เหว่ย ปุน เม่ย บัว แอ๋ง ตุ๊ หฑุ่น หลง .
47001016	เยีย มี่ง มา​ซี​โด​เนีย เยีย อ๋อย ยั่ง เม่ย บัว หน่าย มี่ง . หฑวน เญย เฒี่ยง โห่ แอ๋ง ยั่ง หน่าย หฑวน , เหว่ย ปุน เม่ย บัว เถง เยีย ธ้วด เจ๊า มี่ง ยู​เดีย แซ้ง .
47001017	เยีย ต๊า น้าย หญู่ง หฒะเอ๋ย , เม่ย บัว ปวัด ฮนั้ง เยีย เฮญี้ยว ไม้ ตี่ง ไฟ ? เยีย ขูง เอย เยีย กั้น เญย เฮญี้ยว ต๊า หฒะเอ๋ย ไฟ ? เหยียด ปิ่น ก๊อง เฒ์ย , เหยียด ปิ่น ก๊อง ไม้ เฒ์ย .
47001018	เยีย เฒี้ยง เจี๊ยน เหฒียบ ฒัวะ เญย ทิน-ฮู่ง บั๋ว เม่ย บัว , เยีย บัว แล์ง เญย หว่า ไม้ เฒ์ย เหยียด ปิ่น ก๊อง เฒ์ย , เหยียด ปิ่น ก๊อง ไม้ เฒ์ย .
47001019	เหว่ย หฒุ เยีย เหธา ซี​ลา เหธา ทิ​โม​ไท ฒุ่น ทิน-ฮู่ง เญย ตอน , เย​ซู กี​ตู่ , เญย โต์ ปุน เม่ย บัว หมวัง . กี​ตู่ ไม้ เฒ์ย เหยียด ปิ่น เฒ์ย , เหยียด ปิ่น ไม้ เฒ์ย . ต๋าว หฑวน เยียม นิ่น หญู่งๆ ขูง “ เฒ์ย . ”
47001020	เหว่ย หฒุ ทิน-ฮู่ง แล์ง เญย หว่า เหยียด ฒู้ง , กี​ตู่ ปุน ธีง เซ “ เฒ์ย เญย . ” บัว ฯฒฯ เขา เย​ซู กี​ตู่ ก๊อง , “ อา​เมน ” เหว่ย ท่าย ทิน-ฮู่ง .
47001021	ทิน-ฮู่ง กั้น ปุน เยีย บัว เหธา เจี๊ยน เม่ย บัว ฮิ้ว ตี่ง บัว เหธา กี​ตู่ จวั่ง แหม่ง เฒี่ยง . นิ่น พ้าย เยีย บัว ,
47001022	หย่า ฆ้าบ เจี๊ยน เหยียน , ปุน ธีง บัว โหฒว นิ่น เญย เมี่ยน . นิ่น หย่า ปุน สีง ลี่ง เยียม บัว เญย เฮญี้ยว โหฒว ตี่ง-ฒิ่น เปว เจี๊ยน ฆะฮ้า อ๋อย ตุ๊ เญย หญู่งๆ .
47001023	เยีย เห่ว ทิน-ฮู่ง เถง เยีย โหฒว ฒอง-เหฒง เหว่ย หฒุ นิ่น ฮิ้ว ตุ๊ เยีย เญย เฮญี้ยว . เยีย ตี่ง ไม้ มี่ง โค​ลิน​โท ฒี่ง เซ เหว่ย หญ่าง เม่ย บัว .
47001024	เยีย บัว ไม้ เฒ์ย กุ๊น เม่ย บัว เญย เสียน ฟิม . เยีย บัว เหธา เม่ย บัว จวั่ง กง โหฒว , เหว่ย ปุน เม่ย บัว ตุ๊ เฌียน-โย่ว , เหว่ย หฒุ เม่ย บัว เขา เสียน ฟิม เหลียบ ตุ๊ ว้วน อ๊ะ .
47002001	เหว่ย น้าย เยีย ตี่ง เฮญี้ยว ไม้ แอ๋ง มี่ง เม่ย บัว หน่าย ปุน เม่ย บัว ม่าย โยว-เฑ่า .
47002002	สี ก๊อง เยีย ปุน เม่ย บัว เฑ่า นอ , แอ๋ง ม่าย หาย เต้า ปุน เยีย เฌียน-โย่ว ? ขูง ม่าย เม่ย บัว , ต้ง เยีย โหฒว ปุน เฑ่า วั้ว เต๋ย ฮนั้ง .
47002003	เหว่ย น้าย เยีย หธีง ต้าย เฟี้ย วั้ว เฒ้ย เฝียน ปุน เม่ย บัว . เหฑีย เยีย เถา เญย เฒี่ยง โห่ , ต้ง หอบ หฒุ ปุน เยีย เฌียน-โย่ว วั้ว เต๋ย , ต๋าว หฑวน ปุน เยีย เฑ่า มเปย . เยีย หย่า หฒะเก้ง เสียน , สี ก๊อง เยีย ม่าย เฌียน-โย่ว , เม่ย บัว หย่า เหธา เจี๊ยน เยีย เฌียน-โย่ว .
47002004	เยีย เฟี้ย วั้ว เฒ้ย เฝียน เญย เฒี่ยง โห่ เยีย เก้ง ! เฮญี้ยว มุน , เฮญี้ยว เฑ่า , ม่าย ววม-เหมว่ย เหลี่ยว เจี๊ยน ธั้ม เญย . เยีย ไม้ เฒ์ย อ๋อย ปุน เม่ย บัว เฑ่า มป่า อ๋อย ปุน เม่ย บัว ฮิ้ว ตุ๊ เยีย ฮนั้ม เม่ย บัว ด่ง หาย ธั้ม .
47002005	สี ก๊อง เยียม เม่ย บัว หน่าย , หาย เต้า โหฒว ปุน เมี่ยน เฑ่า , นิ่น ไม้ ตาน ปุน เยีย เฑ่า ฮนั้ง , นิ่น หย่า ปุน เม่ย บัว หฒวัง เมี่ยน เหธา เจี๊ยน เฑ่า เต๋ย . เยีย ก๊อง “ เต๋ย ” เหว่ย หฒุ เยีย ไม้ อ๋อย ก๊อง ปะหละ เฮนี้ย .
47002006	เยีย ฮนั้ม ต้าย เม่ย บัว เมี่ยน ธั้ม ตี่ง วั้ว เต้า เมี่ยน เญย ฒุ์ย บัวะ น้าย เก๋า อ๊ะ .
47002007	อี้ หฒั่น เม่ย บัว อ๋อย หฒุ กวั่ง นิ่น โหฒว ต่อง เญย เจ๊า , ออน นิ่น เญย เฮญี้ยว , ไม้ ตู๋ง ปุน นิ่น เฑ่า เจี๋ย จ๋า ฯฒฯ เซวย หมี่ อ๊ะ .
47002008	ฮนั้ง หน่าย , เยีย โท้ เม่ย บัว ปุน นิ่น ฮิ้ว ตุ๊ เม่ย บัว หธ่อ ฮนั้ม นิ่น เญย .
47002009	เหว่ย น้าย เยีย หธีง ต้าย เฟี้ย วั้ว เฒ้ย เฝียน ปุน เม่ย บัว , อ๋อย เสย เม่ย บัว , หมั่ง ก๋า เม่ย บัว เยียม หม่าน สี่ หมวัง เยีย เญย หว่า ไฟ .
47002010	เม่ย บัว กวั่ง หาย เต้า เญย ฒุ์ย , เยีย หย่า กวั่ง วั้ว เต้า เญย ฒุ์ย . เยีย กวั่ง หาย เต้า เญย ฒุ์ย นอ , สี ก๊อง หฒะเก้ง ม่าย หาย หญู่ง อ๋อย หฒุ กวั่ง , เยีย เยียม กี​ตู่ เญย หฑะเฮมียน หย่า เหว่ย เม่ย บัว เญย กอน-แป๋ง กวั่ง .
47002011	อ๋อย หฒุ ฮนั้ง หน่าย นอ โหฒว เหว่ย ไม้ ปุน ซา​ตาน ฮี่ง บัว , เหว่ย หฒุ บัว ฮิ้ว ตุ๊ นิ่น เญย หฒะเอ๋ย หมี่ อ๊ะ .
47002012	เยีย มี่ง เถา โต​อัด ฒี่ง ฒุ่น กี​ตู่ เญย คู้ เฝียน , เยีย ปวัด เฒี้ยว คอย เหฒียง เจ๊า ปุน เยีย เยียม วั้ว โหฒว กง .
47002013	มป่า เยีย ไฮ์ เฮญี้ยว ไม้ เฮ่น เหว่ย หฒุ ไม้ ตุ๊ ปวั้ง บัว เญย โย์ว , ทิ​ตัด . เยีย เหธา วั้ว เต๋ย เมี่ยน ก๊อง ลิ์ว เล่ย ฮยาง หว่า , ฯฒฯ มี่ง มา​ซี​โด​เนีย เต่ย-ปูง .
47002014	มป่า แล์ง ฒี่ง ทิน-ฮู่ง . บัว เหธา กี​ตู่ จวั่ง แหม่ง เฒี่ยง , ทิน-ฮู่ง หย่า หล่ง กี​ตู่ เธี้ย เปย๊ย ต้อ บัว หฒั่นๆ ตุ๊ ฮี่ง . ทิน-ฮู่ง หย่า หล่ง บัว โหฒว ฮนั้ง ดาง เญย เฉีย หฑาน มี่ง นอมๆ ต๋อง , ปุน เมี่ยน ฮิ้ว ตุ๊ กี​ตู่ .
47002015	เยีย บัว เซ ฮนั้ง กี​ตู่ ปั๊ว เก๋ง ทิน-ฮู่ง เญย ฮูง นอ . ดาง เญย เฉีย หฑาน มี่ง เถา ตุ๊ เหฌียว เญย เมี่ยน , แอ๋ง เถา หฒุ เหมียด เญย เมี่ยน .
47002016	หฒุ เหมียด เญย เมี่ยน ไฮ์ น้าย เต๋ย เฉีย หธง หฒุ นิ่น บัว ไต่ . มป่า เหว่ย ตุ๊ เหฌียว เญย เมี่ยน เซ ดาง เญย , ปุน นิ่น บัว ม่าย เฒี่ยง แหม่ง . หาย เต้า ม่าย ปั้น เหฒ่ย โหฒว น้าย หญู่ง กง ?
47002017	เยีย บัว ไม้ ฮนั้ง เมี่ยน ธั้ม ต้อ ทิน-ฮู่ง เญย โต์ มี่ง หม่าย หญั่น . ต๋าว หฑวน ทิน-ฮู่ง พ้าย เยีย บัว , เยีย บัว ฯฒฯ เยียม นิ่น เญย หฑะเฮมียน โหฒว กี​ตู่ เญย โปว , เหฒียบ ฒัวะ เญย ก๊อง นิ่น เญย โต์ .
47003001	น้าย เม่ย บัว ไฮ์ ฮนั้ง เยีย บัว ปู๋ง หว่า-เหมา แอ๋ง เธง เยีย บัว กั้น ไฟ ? เม่ย บัว ปวัด เยีย บัว ฮนั้ง ม่าย เต๋ย เมี่ยน นอ , เฉียม หฒุ เฝียน ปุน เม่ย บัว ฮิ้ว ตุ๊ เยีย บัว , ไฟ เฉียม หฒุ เม่ย บัว เฟี้ย เฝียน ปุน เยีย บัว ต้อ มี่ง ปุน เมี่ยน ฮิ้ว ตุ๊ เยีย บัว ไฟ ?
47003002	เม่ย บัว กั้น โหฒว เยีย บัว เญย เฝียน , เฟี้ย เจี๊ยน เยีย บัว เญย เฮญี้ยว ปุน หฒวัง เมี่ยน โตะ หย่า ฮิ้ว .
47003003	เม่ย บัว ปิ๋ว เม่ง เม่ย บัว เป๋น กี​ตู่ เญย เฝียน จิว ปุน เยีย บัว ต้อ มี่ง . เซ ไม้ เฒ์ย หล่ง หมัด เฟี้ย วั้ว หละเปย๊ย-เป๊น . เซ เฒี่ยง เจี๊ยน เญย ทิน-ฮู่ง เญย สีง ลี่ง เฟี้ย เจี๊ยน เมี่ยน เญย เฮญี้ยว กะญั์ว .
47003004	เยีย บัว ฮนั้ง น้าย นอ ก๊อง เหว่ย หฒุ เยีย บัว เสียน กี​ตู่ ฯฒฯ ฮิ้ว ตุ๊ ทิน-ฮู่ง เซ เขา ตุ๊ ว้วน เญย .
47003005	เยีย บัว ไม้ เฒ์ย ฝุน เยีย บัว กั้น ม่าย หาย หญู่ง ปั้น เหฒ่ย โหฒว น้าย หญู่ง กง . เซ ทิน-ฮู่ง ปุน เยีย บัว ม่าย ปั้น เหฒ่ย โหฒว ,
47003006	ปุน เยีย บัว ไฮ่ เอย เจี๊ยน เซียง-แหง่ง หว่า ฟู-สู นิ่น . น้าย เซียง-แหง่ง หว่า เซ เยีย บัว ไม้ เฒ์ย เอย เฟี้ย ต้าย เญย เล์ย-หลัด โหฒว . เยีย บัว เอย ทิน-ฮู่ง เญย สีง ลี่ง โหฒว . เฟี้ย ต้าย เญย เล์ย-หลัด ปุน เมี่ยน หฒุ ไต่ . สีง ลี่ง ปุน เมี่ยน ม่าย เฒี่ยง แหม่ง .
47003007	ปุน เมี่ยน หฒุ ไต่ เญย เล์ย-หลัด หล่ง หฑั่ง ดี้ง เจี๊ยน หละเปย๊ย-เป๊น . ปุน เล์ย-หลัด วั้ว หฒั่น , ทิน-ฮู่ง เญย ฌัง-หล่าง หย่า หิ่น ธ้วด ต้าย หฒิว ปุน โม​เซ เญย เฮมียน ฌัง-หล่าง ไห่ . ไม้ กุ๊น วั้ว หญู่ง ฌัง-หล่าง ไฮ่ หมิด เจี๊ยน เหฌี่ย , อิ​สะ​ลา​เอน เมี่ยน หมั่ง ไม้ ตุ๊ โม​เซ เญย เฮมียน .
47003008	ฮนั้ง หน่าย , สีง ลี่ง โหฒว เญย กง ไม้ เฒ์ย เก้า ม่าย ฌัง-หล่าง ธั้ม ไฟ ?
47003009	สี ก๊อง ปุน เมี่ยน หฒุ ตี่ง ฒุ์ย วั้ว ติ้ว เจ๊า ด่ง หน่าย ม่าย ฌัง-หล่าง นอ , เหฌียว เมี่ยน วั้ว ติ้ว เจ๊า เหยียด เฒย เก้า ม่าย ฌัง-หล่าง .
47003010	ฒิ่น ด่าง เญย ฌัง-หล่าง อี้ หฒั่น ไม้ ฌัง-หล่าง อ๊ะ . เหว่ย หฒุ อี้ หฒั่น ม่าย เก้า ฌัง เจี๋ย เญย ฌัง-หล่าง หฒิว เจี๊ยน อ๊ะ .
47003011	สี ก๊อง ไฮ่ เยียม โต่ว ป๊า วั้ว หญู่ง ม่าย ฌัง-หล่าง นอ , เหยียด ลิ์ว เยียม เญย เหยียด เฒย ม่าย ฌัง-หล่าง .
47003012	เยีย บัว ฮนั้ง น้าย นอ ม่าย ลั่ม ฮนั้ม , ฯฒฯ ปู๋ง หล่าง เญย ฒุ่น โต์ .
47003013	เยีย บัว ไม้ ฮนั้ง โม​เซ อ๋อย หฒุ หล่ง เดีย ปวัง เฮมียน เหว่ย ปุน อิ​สะ​ลา​เอน เมี่ยน ไม้ ไฮ่ หมั่ง นิ่น เฮมียน เญย ฌัง-หล่าง หมิด เจี๊ยน เหฌี่ย .
47003014	มป่า อิ​สะ​ลา​เอน เมี่ยน เฮญี้ยว แหง่ง ไห่ . เถา อี้ ฮนอย นิ่น บัว หาย หฒั่น โตะ โล์-แหง่ง หว่า เญย โซว , นิ่น บัว เญย เฮญี้ยว หธ่อ ฮนั้ง ม่าย คว้าย เดีย ปวัง เจี๊ยน นอ . เมี่ยน เสียน ลิ์ว กี​ตู่ , วั้ว คว้าย เดีย หธีง ต้าย ตุ๊ เฒาะ ฆอย หมี่ อ๊ะ .
47003015	เถา อี้ ฮนอย นิ่น บัว หาย หฒั่น โตะ โม​เซ เญย เล์ย-หลัด , เซ ฮนั้ง วั้ว คว้าย เดีย หธ่อ ปวัง เจี๊ยน เฮญี้ยว นอ .
47003016	มป่า หาย เต้า ฮวิน ต้าย ล์อ เฒี้ยว , วั้ว คว้าย เดีย เฒาะ ฆอย หมี่ อ๊ะ .
47003017	เฒี้ยว เซ ต้ง สีง ลี่ง . เฒี้ยว เญย สีง ลี่ง เยียม หาย , เยียม วั้ว เมี่ยน ตุ๊ ปู๋ง ฆอย อ๊ะ .
47003018	ฮนั้ง น้าย บัว เหยียด ฒู้ง แอ๊ง เฒี้ยว เญย ฌัง-หล่าง เหว่ย หฒุ เดีย ไม้ ปวัง บัว เญย เฮมียน . วั้ว หญู่ง ฌัง-หล่าง เยียม เฒี้ยว , เซ สีง ลี่ง ต้าย , ก๊อย เหยี่ยน บัว , ปุน บัว กุ๊น โหฒว กุ๊น ฒวั้ง นิ่น , กุ๊น โหฒว กุ๊น ม่าย ฌัง-หล่าง .
47004001	ทิน-ฮู่ง ค้อ-เลี่ยน เยีย บัว , ปุน เยีย บัว ม่าย น้าย หญู่ง กง โหฒว , เยีย บัว ฯฒฯ ไม้ หนัม เฮญี้ยว .
47004002	เยีย บัว ซิ้ม ฆอย เป่ย เดี๊ย , ไญ้ ไห่ เญย สี่ . เยีย บัว ไม้ โหฒว กู๊ ไกว๋ เญย เจ๊า ดั๊ว เมี่ยน , หย่า ไม้ อ๋าว ทิน-ฮู่ง เญย หว่า ก๊อง จ๊า . ต๋าว หฑวน เยีย บัว ก๊อง เฒียน เล์ย เม่ง เญย , หย่า ตอง เจี๊ยน ทิน-ฮู่ง อ๋อย โหฒว หอบ หฒวัง เมี่ยน เญย เฮญี้ยว .
47004003	สี ก๊อง เยีย บัว ฒุ่น เญย คู้ เฝียน เซ ฮนั้ง ม่าย เดีย ปวัง เจี๊ยน ปุน เมี่ยน ไม้ เม่ง แปะ นอ , เซ ขูง ปวัง เจี๊ยน ปุน หฒุ เหมียด เญย เมี่ยน ไม้ เม่ง แปะ ฮนั้ง .
47004004	นิ่น บัว ไม้ เสียน เหว่ย หฒุ กุ๊น ป้าม เกน วั้ว เต้า เมี้ยน เญย ฮู่ง , ซา​ตาน , ปุน นิ่น บัว เญย เฮญี้ยว หฮมวัง , ไม้ เม่ง แปะ . นิ่น แฆะ เจี๊ยน ไม้ ปุน คู้ เฝียน เญย ฌัง หฒิว นิ่น บัว . น้าย คู้ เฝียน เซ ก๊อง กี​ตู่ , ต้ง ฒวั้ง ทิน-ฮู่ง วั้ว เต้า , เญย ฌัง-หล่าง .
47004005	เยีย บัว ไม้ เฒ์ย ฒุ่น เยีย บัว กั้น . เยีย บัว ฒุ่น เญย เซ เย​ซู กี​ตู่ โหฒว เฒี้ยว , เยีย บัว หย่า เหว่ย เย​ซู กี​ตู่ โหฒว เม่ย บัว เญย โปว .
47004006	เหว่ย หฒุ ทิน-ฮู่ง , ต้ง ปุน ฌัง เยียม หฮมวัง หฒิว ธ้วด ต้าย วั้ว เต้า , ปุน นิ่น เญย ฌัง หฒิว เจี๊ยน เยีย บัว เญย เฮญี้ยว . นิ่น เญย ฌัง ปุน เยีย บัว ฮิ้ว ตุ๊ ทิน-ฮู่ง เญย ฌัง-หล่าง , ต้ง เยียม กี​ตู่ เญย เฮมียน หฒิว ธ้วด ต้าย เญย ฌัง-หล่าง .
47004007	มป่า เยีย บัว เซ ฮนั้ง เนีย-อ๋ง หย่า ม่าย น้าย หญู่ง จ๋าย เญย กะน้าย ตั๊บ เจี๊ยน กะญั์ว , ปุน ธีง โฮล เจี๋ย เญย ต้ม ชะ เซ เยียม ทิน-ฮู่ง ต้าย , ไม้ เฒ์ย เยียม เยีย บัว ต้าย .
47004008	เยีย บัว หฒุ หญู่งๆ ขวน น่าน มป่า ไม้ เซวย . ม่าย เฒี่ยง โห่ เยีย บัว ไม้ ฮิ้ว ตุ๊ ฮนั้ง หาย นอ โหฒว มป่า หธ่อ ม่าย ลั่ม ฮนั้ม เญย .
47004009	หฒุ เมี่ยน โหฒว โตะ มป่า ทิน-ฮู่ง ไม้ กวั่ง เยีย บัว . หฒุ เบ๊าะ คีง มป่า ไม้ ไต่ .
47004010	เยีย บัว เญย ซิน หฒั่นๆ ปวั้ง หฒุ ไฮ่ ไต่ เญย สี่ ฮนั้ง เย​ซู หฒุ ไต่ นอ , เยีย บัว เญย ซิน ฯฒฯ ปุน เมี่ยน เฒียะ ตุ๊ เย​ซู เฒี่ยง เจี๊ยน เญย .
47004011	เยีย บัว เฒี่ยง เสย หฒั่ง หฒั่นๆ เหว่ย เย​ซู หฒุ ปวั้ง ไฮ่ ไต่ เญย สี่ เหว่ย ปุน นิ่น เญย แหม่ง เยียม เยีย บัว ไฮ่ ไต่ เญย ซิน ปิ๋ว เม่ง ธ้วด ต้าย .
47004012	ฮนั้ง หน่าย , ไต่ เญย ชะ เยียม เยีย บัว กะญั์ว โหฒว กง , มป่า ปุน เมี่ยน ตุ๊ เฒี่ยง เจี๊ยน เญย ชะ เยียม เม่ย บัว กะญั์ว โหฒว กง .
47004013	เยีย บัว ม่าย เฮญี้ยว เสียน ฮนั้ง เฟี้ย เจี๊ยน กีง-โซว วั้ว เต้า ก๊อง นอ . นิ่น ก๊อง , “ เหว่ย หฒุ เยีย เสียน , เยีย หธีง ต้าย ก๊อง . ”
47004014	เยีย บัว ฮิ้ว ตุ๊ ปุน เฒี้ยว เย​ซู นั่ง ต้าย วั้ว เต้า หย่า อ๋อย ปุน เยีย บัว ฮนั้ง เย​ซู นอ นั่ง ต้าย , ต้อ เยีย บัว เหธา เจี๊ยน เม่ย บัว ล่ม ฑ่อย มี่ง เยียม นิ่น เญย หฑะเฮมียน .
47004015	น้าย เหยียด ฒู้ง เซ เหว่ย ปุน เม่ย บัว ตุ๊ หลง . ทิน-ฮู่ง เญย เอน ฯฒฯ มี่ง เถา เมี่ยน ธั้ม ปุน เมี่ยน จา ธั้ม แล์ง ฒี่ง ทิน-ฮู่ง . ฮนั้ง หน่าย , เมี่ยน ธั้ม จา ท่าย ทิน-ฮู่ง .
47004016	เหว่ย น้าย บัว ไม้ หนัม เฮญี้ยว . ไม้ กุ๊น บัว เญย ซิน กุ๊น โหฒว กุ๊น เฮย เจี๊ยน เหฌี่ย , มป่า บัว เญย เฮญี้ยว เหยียด ฮนอย เป๊ย เหยียด ฮนอย เซียง .
47004017	บัว ปวั้ง หฒุ ตั้ง ป๊า น้าย เต๋ย ไฝ-ฟิ้ว สี่ อ๋อย ปุน บัว ตุ๊ เหยียด ลิ์ว เญย ฌัง-หล่าง , เลี่ยม ไม้ ลั่ม เป๊ย ต๋อง เญย ฌัง-หล่าง .
47004018	เหว่ย หฒุ บัว ไม้ โต้ว หมั่ง ตุ๊ ปวัด เญย หาย หญู่ง . ขูง โต้ว หมั่ง ไม้ ปวัด เญย ฮนั้ง . หมั่ง ตุ๊ ปวัด เญย วั้ว เต๋ย ไฮ่ เจี๋ย เหฑ่ง , มป่า หมั่ง ไม้ ปวัด เญย เหยียด ลิ์ว เยียม .
47005001	บัว ฮิ้ว ตุ๊ บัว เยียม เจี๊ยน น้าย นอม ป้าม เกน เญย ด๊บ-ลิ่ว , ต้ง บัว เญย ซิน , หฒุ แธะ วั้ว หฒั่น , เยียม วั้ว ทิน-ต้อง ทิน-ฮู่ง อ๋อย ปุน นอม ไม้ เฒ์ย เมี่ยน เญย ปั์ว โหฒว ต้าย เญย เปย๊า บัว เยียม , เซ เหยียด ลิ์ว เญย เปย๊า .
47005002	อี้ หฒั่น บัว เยียม เจี๊ยน น้าย นอม ซิน ฌุ่น เจี๊ยน เยียม , อะ ตุ๊ ฒั้ว ไม้ เถา ตุ๊ เยียม ทิน-ต้อง เญย เปย๊า .
47005003	เยียม เจี๊ยน ทิน-ต้อง เญย เปย๊า เซ ฮนั้ง ฒุ เจี๊ยน ลุย-โหว นอ , ฯฒฯ ไม้ หฒุ แล่ง แก๊ง เยียม .
47005004	บัว หธ่อ เยียม น้าย นอม ด๊บ-ลิ่ว โค้ว ไห่ , ฌุ่น เจี๊ยน เยียม . น้าย ไม้ เฒ์ย บัว อ๋อย กวั่ง ป้าม เกน เญย ซิน , มป่า อ๋อย ตุ๊ ทิน-ต้อง เญย ซิน . ไฮ่ ไต่ เญย ซิน ฯฒฯ ทิ้ว เป๋น เหยียด ลิ์ว เญย ซิน .
47005005	ทิน-ฮู่ง กั้น หลิ่ว เล์ย เหฒียง บัว , อ๋อย ปุน บัว ฮนั้ง น้าย ก๊อย เหยี่ยน . นิ่น หย่า ปุน สีง ลี่ง บัว เหว่ย โหฒว ตี่ง-ฒิ่น เปว เจี๊ยน ฆะฮ้า อ๋อย ตุ๊ เญย หญู่งๆ .
47005006	เหว่ย น้าย บัว ปู๋ง ตี่ง เฮญี้ยว . บัว ฮิ้ว ตุ๊ , ตะฟ่าน บัว เญย ซิน หธ่อ โหฒว บัว เญย เปย๊า , บัว เล่ย เฒี้ยว เญย เปย๊า อ๊ะ .
47005007	บัว เยียม น้าย เสย หฒั่ง เขา เสียน ฟิม , ไม้ เฒ์ย เขา บัว หมั่ง ตุ๊ ปวัด เญย .
47005008	บัว ปู๋ง ตี่ง เฮญี้ยว หย่า เก้า อ๋อย เล่ย น้าย นอม ซิน มี่ง เหธา เฒี้ยว เยียม .
47005009	เก้า ธั้ม เจี๋ย , ไม้ กุ๊น บัว เยียม น้าย เสย หฒั่ง เญย ซิน ไฟ เยียม ทิน-ต้อง เญย ซิน , บัว อ๋อย โหฒว หอบ เฒี้ยว เญย เฮญี้ยว .
47005010	เหว่ย หฒุ บัว เหยียด ฒู้ง อ๋อย หฒุ เยียม กี​ตู่ เญย หฑะเฮมียน ปุน นิ่น เซี้ยม . หฒิว เต้าๆ เมี่ยน เยียม ป้าม เกน เญย ซิน โหฒว หลง ไฟ เธี้ยว , กี​ตู่ ฯฒฯ วิ่น ปุน นิ่น บัว .
47005011	เยีย บัว ฮิ้ว ตุ๊ กั้ม เหฑีย เฒี้ยว เซ ฮนั้ง หาย นอ , เยีย บัว ฯฒฯ ขวิน เมี่ยน . เยีย บัว ฮนั้ง หาย นอ , ทิน-ฮู่ง ฮิ้ว เหฑ่ง . เยีย หย่า ฮนั้ม ต้าย เยียม เม่ย บัว เญย เฮญี้ยว เม่ย บัว หย่า ฮิ้ว ตุ๊ เยีย .
47005012	น้าย ไม้ เฒ์ย เยีย บัว อ๋อย เธง กั้น ปุน เม่ย บัว หมวัง . มป่า เยีย บัว อ๋อย ปุน เม่ย บัว ไฮ่ ต้อ เยีย บัว มี่ง เธง , เหว่ย ปุน เม่ย บัว ม่าย หว่า เตา เมี่ยน , ต้ง เอย เป้ย หฒั่ง เธง , ไม้ เฒ์ย เอย เฮญี้ยว เธง เญย เมี่ยน .
47005013	สี ก๊อง เยีย บัว ปุ๊ด ดิน นอ , เซ เหว่ย ทิน-ฮู่ง ปุ๊ด . สี ก๊อง เยีย บัว ฑัง , เซ เหว่ย เถง เม่ย บัว .
47005014	กี​ตู่ ม่าย ฮนั้ม เมี่ยน เญย เฮญี้ยว . น้าย หญู่ง เฮญี้ยว ฯฒฯ กุ๊น เยีย บัว , เหว่ย หฒุ เยีย บัว ฮิ้ว ตี่ง , เหยียด เต้า เมี่ยน เหว่ย หฒวัง เมี่ยน ไต่ , หฒวัง เมี่ยน ฯฒฯ ไต่ หมี่ อ๊ะ .
47005015	กี​ตู่ เหว่ย หฒวัง เมี่ยน ไต่ , ปุน เฒี่ยง เจี๊ยน เญย เมี่ยน ไม้ เฒ์ย เหว่ย นิ่น บัว กั้น เฒี่ยง . อ๋อย หฒุ เหว่ย กี​ตู่ เฒี่ยง , ต้ง เหว่ย นิ่น บัว ไต่ , ทิน-ฮู่ง แอ๋ง ปุน นั่ง ต้าย วั้ว เต้า .
47005016	ฮนั้ง หน่าย , ยั่ง น้าย เจี๋ย เยีย บัว ไม้ หฒิว ป้าม เมี่ยน ฮนั้ม ธ้วด ต้าย เญย หฒะเอ๋ย สัม หาย เต้า . ไม้ กุ๊น ฒิ่น ด่าง เยีย บัว หล่ง ป้าม เมี่ยน เญย หฒะเอ๋ย สัม กี​ตู่ , อี้ หฒั่น เยีย บัว ไม้ ฮนั้ง น้าย นอ โหฒว อ๊ะ .
47005017	หาย เต้า เหธา กี​ตู่ จวั่ง แหม่ง เฒี่ยง , วั้ว เต้า เป๋น เซียง-เหฒย ต้าย เญย เมี่ยน . โล์ เญย หญู่งๆ เจี๋ย เหฑ่ง , เหยียด ฒู้ง เป๋น เซียง เญย ต้าย อ๊ะ .
47005018	น้าย เหยียด ฒู้ง เซ ทิน-ฮู่ง โหฒว ต้าย . ทิน-ฮู่ง หล่ง กี​ตู่ ปุน บัว เหธา นิ่น หอบ เฮญี้ยว หย่า พ้าย เยีย บัว ขวิน เมี่ยน ต้าย เหธา นิ่น หอบ เฮญี้ยว .
47005019	เยีย บัว ฒุ่น เญย เซ ทิน-ฮู่ง หล่ง กี​ตู่ ปุน หม่าน เมี่ยน เหธา นิ่น หอบ เฮญี้ยว , หย่า กวั่ง , ไม้ ฝุน เมี่ยน เญย ฒุ์ย . นิ่น แอ๋ง พ้าย เยีย บัว มี่ง ฒุ่น บั๋ว เมี่ยน ฮนั้ง หาย นอ ไฮ่ ตุ๊ เหธา ทิน-ฮู่ง หอบ เฮญี้ยว .
47005020	ฮนั้ง หน่าย , เยีย บัว โหฒว กี​ตู่ เญย โต่ว เฝียน เมี่ยน ฯฒฯ ฮนั้ง ทิน-ฮู่ง กั้น หล่ง เยีย บัว โต่ว นิ่น เญย หว่า ขวิน เม่ย บัว นอ . เยีย บัว เถง กี​ตู่ โท้ ! เม่ย บัว เหธา ทิน-ฮู่ง หอบ เฮญี้ยว .
47005021	กี​ตู่ ไม้ ม่าย ฒุ์ย มป่า เหว่ย บัว , ทิน-ฮู่ง โหฒว ปุน นิ่น ฮนั้ง นิ่น เป๋น ฒุ์ย-เมี่ยน , ปุน บัว เหธา นิ่น จวั่ง แหม่ง เฒี่ยง ฯฒฯ ตุ๊ เหธา ทิน-ฮู่ง หอบ เฮญี้ยว .
47006001	เยีย บัว เหธา ทิน-ฮู่ง จวั่ง กง โหฒว ฯฒฯ ขวิน เม่ย บัว . เม่ย บัว ฒิบ ลิ์ว ทิน-ฮู่ง เญย เอน , ไม้ ตู๋ง ปู๋ง ด๊อด .
47006002	เหว่ย หฒุ ทิน-ฮู่ง ก๊อง , “ เยียม เยีย เหธย เอน เญย เฒี่ยง โห่ , เยีย ไฮ์ เม่ย บัว เญย , เยียม ตุ๊ เหฌียว เญย ฮนอย , เยีย หย่า เถง เม่ย บัว หมี่ อ๊ะ . ”
47006003	เยีย บัว ไม้ อ๋อย หาย เต้า ต้าน เยีย บัว โหฒว เญย กง , เยีย บัว ฯฒฯ ไม้ อ๋อย โหฒว หาย หญู่ง ปุน เมี่ยน เฆ่ม .
47006004	ต๋าว หฑวน เยีย บัว โหฒว หญู่งๆ เหว่ย ปุน เมี่ยน เฒียะ ตุ๊ เยีย บัว โหฒว ทิน-ฮู่ง เญย โปว . เยีย บัว ฯฒฯ หล่ง หน่อย เสี่ยว หญู่งๆ ขวน น่าน , หน่าน ฒี่ง เหธา ต้ม เฮ้ย สี่ .
47006005	เยีย บัว เสี่ยว เมี่ยน เบ๊าะ , เตี๊ย หววน โล่ , หฒุ เมี่ยน เหธว หลุ่น , หฒุ โหฒว กง โค้ว , หฒุ กวั่ง มฌ่อม จ๋า หย่า เตี๊ย หง่อ .
47006006	เยีย บัว โหฒว ธีง-เหฑ่ง เญย , ม่าย ว่วน ฒาง , ม่าย หน่อย เญี์ยน ตุ๊ , โหฒว หลง ปุน เมี่ยน , ม่าย สีง ลี่ง หย่า หฒะเก้ง ฮนั้ม เมี่ยน ฯฒฯ ปุน ธีง เยีย บัว โหฒว ทิน-ฮู่ง เญย โปว .
47006007	เยีย บัว ขูง ก๊อง เฒียน เล์ย ฮนั้ง หย่า ม่าย ทิน-ฮู่ง เญย ชะ . ม่าย คู้ สี่ โหฒว เบ๊าะ จ๋า เญย หวัวะ กิ่น หล่ง เบ๊าะ , หล่ง บู้ง .
47006008	เยีย บัว ตุ๊ เมี่ยน ท่าย หย่า หฒุ เมี่ยน หมั่ง เผีย , หฒุ เมี่ยน ต้าน หย่า ตุ๊ เมี่ยน เธง , หฒุ เมี่ยน ก๊อง เยีย บัว ก๊อง-แปะ ดั๊ว เมี่ยน , มป่า เยีย บัว ขูง ก๊อง เฒียน ฮนั้ง .
47006009	เยีย บัว หฒุ เมี่ยน โหฒว ต้าย ฮนั้ง ไม้ ฮิ้ว เยีย บัว นอ , มป่า นิ่น บัว หฒะเก้ง ฮิ้ว ตุ๊ เยีย บัว เญย . เยีย บัว เซ ฮนั้ง ไต่ หมี่ อ๊ะ นอ , มป่า เม่ย บัว ปวัด เยีย บัว หธ่อ ม่าย แหม่ง เฒี่ยง เญย . หฒุ เมี่ยน เบ๊าะ มป่า ไม้ เถา ไต่ ,
47006010	หฒุ เมี่ยน โหฒว ปุน เยีย บัว เฑ่า , มป่า เยีย บัว หฒั่นๆ เฌียน-โย่ว เญย . เยีย บัว ฮนั้ง จ่ม เญย มป่า ปุน เมี่ยน ธั้ม ปุ๊ด ฒ่อย . เยีย บัว ฮนั้ง ไม้ ม่าย หาย หญู่ง มป่า หญู่งๆ ม่าย ฑ่อย .
47006011	เธียน ฮนั้ม เญย โค​ลิน​โท ก๋อ-โย์ว อ้า ! เยีย บัว เหธา เม่ย บัว ก๊อง หฒะ , ไม้ ปี๋ง . เยีย บัว แมะ ฆอย บะฑิว ปุน เม่ย บัว หมั่ง .
47006012	สี ก๊อง ม่าย หาย ติ่ว แฆะ เจี๊ยน เซ ไม้ เฒ์ย เยียม เยีย บัว . เซ เยียม เม่ย บัว กั้น เญย เฮญี้ยว .
47006013	เยีย เหธา เม่ย บัว ก๊อง ฮนั้ง เตีย เหธา นิ่น เญย ฝุเจว๊ย ก๊อง นอ . โท้ เม่ย บัว แมะ ฆอย บะฑิว วิ่น เยีย บัว .
47006014	เสียน เญย เมี่ยน เหธา ไม้ เสียน เญย เมี่ยน ไม้ ตู๋ง จิว ต่อย . คู้ สี่ เหธา หว่าย สี่ ฮนั้ง หาย นอ ไฮ่ จิว ทง ? ฌัง เหธา หฮมวัง ฮนั้ง หาย นอ ไฮ่ จวั่ง เยียม ?
47006015	กี​ตู่ เหธา เบ​ลี​อัน ฮนั้ง หาย นอ ไฮ่ ตะก้อย ? เสียน เญย เมี่ยน เหธา ไม้ เสียน เญย เมี่ยน ม่าย หาย หญู่ง จวั่ง เจี๊ยน เญย ป่วน ?
47006016	ทิน-ฮู่ง เญย สีง ติ่น เหธา หมิ่ว-ฝัง ฮนั้ง หาย นอ ไฮ่ ต๋อย-ต้ง ? เหว่ย หฒุ เยีย บัว โหฒว เฒี่ยง เจี๊ยน เญย ทิน-ฮู่ง เญย สีง ติ่น . ฮนั้ง ทิน-ฮู่ง ก๊อง นอ , “ เยีย อ๋อย เหธา เยีย เญย แปะ ฝีง เยียม , อ๋อย เยียม นิ่น บัว บุด๋ง . เยีย ฯฒฯ โหฒว นิ่น บัว เญย ทิน-ฮู่ง , นิ่น บัว หย่า โหฒว เยีย เญย แปะ ฝีง . ” “ เม่ย บัว เยียม นิ่น บัว บุด๋ง , อ๋อย หฒุ ธ้วด ต้าย . ไม้ ตู๋ง มัวะ ม่าย หวุย เญย กะน้าย , เยีย ฯฒฯ ฒิบ เม่ย บัว อ๊ะ . ”
47006017	เหว่ย น้าย เฒี้ยว ก๊อง , “ เม่ย บัว เยียม นิ่น บัว บุด๋ง , อ๋อย หฒุ ธ้วด ต้าย . อ๋อย หฒุ เหธา นิ่น บัว ปุน ฆอย . ไม้ ตู๋ง มัวะ ม่าย หวุย เญย กะน้าย , เยีย ฯฒฯ ฒิบ เม่ย บัว อ๊ะ . ”
47006018	“ เยีย อ๋อย โหฒว เม่ย บัว เญย เตีย , เม่ย บัว ฯฒฯ เป๋น เยีย เญย น่าม โญ์ว .
47007001	ฮนั้ม เญย ก๋อ-โย์ว อ่า , ทิน-ฮู่ง แล์ง น้าย เต๋ย หว่า ปุน บัว , บัว ฯฒฯ อ๋อย หฒุ โหฒว ธีง-เหฑ่ง เญย . หาย หญู่ง ปุน บัว เญย ซิน , บัว เญย เฮญี้ยว ไม้ ธีง-เหฑ่ง อ๋อย หฒุ ซิ้ม ฆอย . อ๋อย หฒุ กั้ม เหฑีย ทิน-ฮู่ง , ฯฒฯ โหฒว ธีง-เหฑ่ง เถา ต้าว .
47007002	โท้ เม่ย บัว โหฒว เฮญี้ยว จั๊ง ฒิบ เยีย บัว . เยีย บัว ไม้ โหฒว ต่อง เจี๋ย หาย เต้า , หย่า ไม้ หยัวะ หาย เต้า โหฒว เจี๋ย หว่าย สี่ . เยีย บัว หย่า ไม้ โหฒว เควย เจี๋ย หาย เต้า .
47007003	เยีย ฮนั้ง น้าย ก๊อง ไม้ เฒ์ย อ๋อย ตี่ง เม่ย บัว โหฒว ต่อง . เยีย ฒู้ง ก๊อง เจี๋ย เญย , เยีย เก้ง ! ฮนั้ม ไห่ เม่ย บัว . ไม้ กุ๊น เฒี่ยง ไฟ ไต่ , หญุ่น เหธา เม่ย บัว เหยียด ดุย .
47007004	เยีย หฒะเก้ง ปู๋ง เฮญี้ยว เหธา เม่ย บัว ก๊อง หย่า อะเฮน้ย ไห่ เม่ย บัว . ฮนั้ง น้าย ออน ตุ๊ เยีย เญย เฮญี้ยว ไห่ . เยียม เยีย บัว ปวั้ง หฒุ เญย เหยียด ฒู้ง หน่าน ฒี่ง , เยีย หย่า เฌียน-โย่ว เถา ต้าว .
47007005	เยีย บัว มี่ง เถา มา​ซี​โด​เนีย วั้ว หฒั่น , เยีย บัว ไม้ ตุ๊ ฮิด เหยียด ตั้ง ขวน . เถา หาย , ปวั้ง หฒุ ขวน น่าน . เยีย บัว หฒุ เหธา เมี่ยน แฑง จ๋า , เฮญี้ยว กะญั์ว หย่า กั้ม เหฑีย เญย .
47007006	มป่า ทิน-ฮู่ง , ต้ง เถง เฮญี้ยว เฑ่า เญย เมี่ยน ไจ๊ เฑ่า , ปุน ทิ​ตัด ต้าย ล์อ เยีย บัว ฯฒฯ ออน เยีย บัว เญย เฮญี้ยว .
47007007	หย่า ไม้ เฒ์ย นิ่น ขูง ต้าย ฮนั้ง . นิ่น หย่า บั๋ว เยีย บัว , เม่ย บัว ฮนั้ง หาย นอ ออน นิ่น เญย เฮญี้ยว . นิ่น ก๊อง เม่ย บัว หฒะเก้ง อ๋อย ปวัด เยีย ไห่ , เม่ย บัว เฑ่า ไห่ , เม่ย บัว หย่า จอม เฮญี้ยว เยีย , ฯฒฯ ปุน เยีย จา ออน-เหลาะ .
47007008	ไม้ กุ๊น เยีย ฒิ่น ด่าง เฟี้ย ปุน เม่ย บัว วั้ว เฒ้ย เฝียน ปุน เม่ย บัว เฑ่า , เยีย หย่า ไม้ ฮนั้ม-หฑวน . เยีย ไฮ่ ฮนั้ม-หฑวน เหว่ย หฒุ ปวัด เม่ย บัว เฑ่า เหยียด หธาม .
47007009	มป่า อี้ หฒั่น เยีย เฌียน-โย่ว อ๊ะ , ไม้ เฒ์ย เหว่ย เยีย ปุน เม่ย บัว เฑ่า , มป่า เหว่ย น้าย เต๋ย เฑ่า เญย เจ๊า ปุน เม่ย บัว ก๊อย เฮญี้ยว . เม่ย บัว เอย ทิน-ฮู่ง เญย เอ๋ย เฑ่า . ฮนั้ง หน่าย , ไม้ เฒ์ย เยีย บัว ห่อย หาย ติ่ว เม่ย บัว .
47007010	เหว่ย หฒุ เมี่ยน เอย ทิน-ฮู่ง เญย เอ๋ย เฑ่า , น้าย หญู่ง เฑ่า ไฮ่ ปุน เมี่ยน ก๊อย เฮญี้ยว , ฯฒฯ ตุ๊ เหฌียว . ฮนั้ง หน่าย เมี่ยน ฯฒฯ ไม้ ฮนั้ม-หฑวน . มป่า เอย ป้าม เมี่ยน เญย หฒะเอ๋ย เฑ่า นอ , ขูง ปุน เมี่ยน หฒุ ไต่ ฮนั้ง .
47007011	ฮนั้ม หมั่ง ก๋า ! ทิน-ฮู่ง ฮนั้ง หาย นอ หล่ง เม่ย บัว เญย โยว-เฑ่า เถง เม่ย บัว . เม่ย บัว เญย โยว-เฑ่า ปุน เม่ย บัว จอม เฮญี้ยว , เยียม หญู่งๆ สี่ อ๋อย ปุน ธีง เม่ย บัว ไม้ ต่อง . เม่ย บัว เญย โยว-เฑ่า หย่า ปุน เม่ย บัว เฉีย เจี์ย , เฮญี้ยว มุน , หย่า ไฮ์ กั้ม เหฑีย เญย . เม่ย บัว หฒะเก้ง จั๋ง เถา เยีย , เม่ย บัว หย่า จอม เฮญี้ยว ต้าย , หย่า ตี่ง โหฒว ต่อง เญย เมี่ยน เญย ฒุ์ย . เยียม วั้ว เต๋ย เหยียด ฒู้ง สี่ ปุน ธีง เม่ย บัว ไม้ ต่อง หาย หญู่ง อ๊ะ .
47007012	เหว่ย น้าย ไม้ กุ๊น เยีย เฟี้ย วั้ว เฒ้ย เฝียน , เยีย ไม้ เฒ์ย หลาย โหฒว ต่อง วั้ว เต้า เมี่ยน เฟี้ย , หย่า ไม้ เฒ์ย หลาย หฒุ เตี๊ย เมี่ยน โหฒว ต่อง วั้ว เต้า เฟี้ย . เยีย เฟี้ย เญย เซ อ๋อย ปุน เม่ย บัว เฒียะ ตุ๊ เอย ทิน-ฮู่ง ปวัด , เม่ย บัว หฒะเก้ง จอม เฮญี้ยว กัน เยีย บัว .
47007013	น้าย เต๋ย เหยียด ฒู้ง สี่ ฯฒฯ ออน เยีย บัว เญย เฮญี้ยว . ไม้ ตาน ตุ๊ ออน เฮญี้ยว ฮนั้ง , เม่ย บัว ปุน ทิ​ตัด เญย เฮญี้ยว ตุ๊ แป้ง ออน , ออน-เหลาะ , เยีย บัว ฯฒฯ เหยียด เฒย ออน-เหลาะ .
47007014	เยีย เธง เม่ย บัว ปุน ทิ​ตัด หมวัง , เม่ย บัว หย่า ไม้ ปุน เยีย บัว หฒุ ไญ้ อ๊ะ . เยีย บัว หาย หฒั่น เหธา เม่ย บัว ก๊อง , เยีย บัว ขูง ก๊อง เฒียน เญย ฮนั้ง . ฒิ่น ด่าง เยีย บัว เธง เม่ย บัว ปุน ทิ​ตัด หมวัง . อี้ หฒั่น เม่ย บัว ปุน ธีง เยีย บัว ก๊อง เฒียน ฟี่ ฮนั้ง เญย .
47007015	ทิ​ตัด จั๋ง หฒุ เม่ย บัว หฒวัง เมี่ยน หฒะเก้ง หมวัง นิ่น เญย หว่า , หย่า จั๋ง หฒุ ฒิบ นิ่น วั้ว หฒั่น เม่ย บัว กั้ม เหฑีย , ซิน หฒิน เจี๊ยน เญย ฒิบ . นิ่น ฯฒฯ จา ฮนั้ม เม่ย บัว เก้า ธั้ม .
47007016	เยีย หฒะเก้ง ออน-เหลาะ ไห่ เหว่ย หฒุ เยีย ไฮ่ ปู๋ง เฮญี้ยว เม่ย บัว เถา ต้าว .
47008001	หฒวัง ก๋อ-โย์ว อ่า , เยีย บัว อ๋อย เม่ย บัว ฮิ้ว ตุ๊ ทิน-ฮู่ง เญย เอน ฮนั้ง หาย นอ เถง มา​ซี​โด​เนีย เต่ย-ปูง เญย หฒวัง จิว-ปาง .
47008002	นิ่น บัว ปวั้ง ขวน น่าน ธั้ม เญย เสย นิ่น บัว , มป่า นิ่น บัว หธ่อ เฌียน-โย่ว ออน-เหลาะ ไห่ , หธีง ต้าย ไม้ กุ๊น นิ่น บัว ด่ง หน่าย จ่ม , นิ่น บัว โหฒว เฮญี้ยว จั๊ง ธ้วด ฟิม กั๊บ ญ่าน .
47008003	เยีย ไฮ่ เถง นิ่น บัว โหฒว ฒอง-เหฒง ก๊อง , หฒิว นิ่น บัว ม่าย เญย นิ่น บัว ธ้วด ฟิม กั๊บ , ฒู้ง กั๊บ เก้า ธั้ม หน่าย . เซ นิ่น บัว กั้น ม่าย เฮญี้ยว โหฒว .
47008004	นิ่น บัว ชะ โท้ เยีย บัว ปุน นิ่น บัว ม่าย ป่วน เฑีย ยู​เดีย แซ้ง , ทิน-ฮู่ง เญย เมี่ยน .
47008005	นิ่น บัว ฒู้ง โหฒว เจี๋ย ด่าง เยีย บัว ฮนั้ม เญย . ตะเยี้ยด นิ่น บัว เฒาะ กั้น ฝูง ปุน เฒี้ยว . ฆะฮ้า เอย ทิน-ฮู่ง เญย เอ๋ย , นิ่น บัว เฒาะ กั้น ฝูง ปุน เยีย บัว .
47008006	เหว่ย น้าย เยีย บัว โท้ ทิ​ตัด , เหว่ย หฒุ ฒิ่น ด่าง นิ่น เถง เม่ย บัว เจี์ย กอน เบ่น กั๊บ ญ่าน เญย กง , นิ่น อ๋อย หฒุ โหฒว เจี๊ยน มี่ง เถา โหฒว เหฒียง น้าย เต๋ย ธ้วด ฟิม เฑีย เมี่ยน เญย คู้ กง .
47008007	เม่ย บัว เยียม หญู่งๆ ม่าย ตุ๊ ฑ่อย , เยียม เสียน ฟิม , ฑุ่ย ม์า , ว่วน ฒาง . เม่ย บัว จอม เฮญี้ยว ไห่ , หย่า ฮนั้ม เยีย บัว ธั้ม . เหว่ย น้าย เยีย โท้ เม่ย บัว หย่า โหฒว เฮญี้ยว จั๊ง ธ้วด ฟิม โหฒว น้าย เต๋ย คู้ กง .
47008008	เยีย ฮนั้ง น้าย นอ ก๊อง เซ ไม้ เฒ์ย เหว่ย หัด เม่ย บัว . มป่า เยีย ต้อ จอม เฮญี้ยว วั้ว เต๋ย เมี่ยน เญย หญู่ง เฒ้ย ต้าย เสย หมั่ง ก๋า , เม่ย บัว หฒะเก้ง ฮนั้ม เมี่ยน ไฟ ?
47008009	เม่ย บัว ฮิ้ว ตุ๊ บัว เญย เฒี้ยว เย​ซู กี​ตู่ เญย เอน . ไม้ กุ๊น นิ่น ด่ง หน่าย ปุ๊ด ฒ่อย มป่า เหว่ย เม่ย บัว นิ่น เป๋น เมี่ยน จ่ม เมี่ยน . นิ่น เป๋น เมี่ยน จ่ม เมี่ยน เหว่ย ปุน เม่ย บัว ปุ๊ด ฒ่อย .
47008010	เอย เยีย กั้น ฮนั้ม นอ , เม่ย บัว ปะหฮญัง เจี์ย กอน โหฒว เญย กง อ๋อย หฒุ โหฒว เถา เหฒียง เก้า หลง . วั้ว หฒั่น ไม้ ตาน เม่ย บัว โหฒว ด่าง , เม่ย บัว ฒู้ง ม่าย เฮญี้ยว ธ้วด ฟิม อ๋อย โหฒว ด่าง อ๊ะ .
47008011	วั้ว หญู่ง , เม่ย บัว กุ๊น โหฒว เถา เหฒียง อ๊ะ ม่าะ ! เม่ย บัว ฒิ่น ด่าง ฮนั้ง หาย นอ อะเฮน้ย จอม เฮญี้ยว โหฒว , อี้ หฒั่น หย่า อ๋อย หฒุ ฮนั้ง วั้ว นอ โหฒว เถา เหฒียง , หฒิว อี้ หฒั่น เม่ย บัว ม่าย หล่ง เญย .
47008012	สี ก๊อง เม่ย บัว ม่าย เฮญี้ยว โหฒว , ทิน-ฮู่ง ฯฒฯ อะเฮน้ย ฒิบ หฒิว เม่ย บัว ม่าย เญย , ไม้ เฒ์ย หฒิว เม่ย บัว ไม้ ม่าย .
47008013	เยีย ไม้ เฒ์ย อ๋อย โป้ว วั้ว เต๋ย เฮง , ฒัด เม่ย บัว เฮนี้ย . เยีย อ๋อย อี ปูง ต๋อย-ตั่ง .
47008014	มป่า อี้ หฒั่น เม่ย บัว ม่าย ธั้ม เญย ฯฒฯ อ๋อย หฒุ เฑีย จ่ม วั้ว เต๋ย . เถา เม่ย บัว ไม้ ม่าย เญย เฒี่ยง โห่ , นิ่น บัว ม่าย ธั้ม , นิ่น บัว ฯฒฯ ไฮ่ เฑีย เม่ย บัว . ฮนั้ง หน่าย เม่ย บัว ฯฒฯ ต๋อย-ตั่ง อ๊ะ .
47008015	ฮนั้ง กีง-โซว เฟี้ย เจี๊ยน ก๊อง นอ , “ หาย เต้า เซียว ตุ๊ ธั้ม หย่า ไม้ ม่าย เหฒ่ง ,
47008016	เยีย บัว แล์ง ฒี่ง ทิน-ฮู่ง เหว่ย หฒุ นิ่น ปุน ทิ​ตัด ฮนั้ง เยีย บัว จอม เฮญี้ยว อ๋อย เถง เม่ย บัว .
47008017	นิ่น ไม้ ตาน ขูง เอย เยีย บัว โท้ เญย หว่า อ๋อย เถง ฮนั้ง , นิ่น กั้น ฒู้ง ม่าย เฮญี้ยว มี่ง เม่ย บัว หน่าย .
47008018	เยีย บัว หย่า พ้าย เต้า เยียม หฒวัง จิว-ปาง ม่าย เม่ง เต้า ฒุ่น คู้ เฝียน เญย ก๋อ-โย์ว เหธา เจี๊ยน ทิ​ตัด มี่ง .
47008019	ไม้ ตาน น้าย ฮนั้ง , หฒวัง จิว-ปาง กิ๊น วั้ว เต้า ก๋อ-โย์ว หย่า พ้าย นิ่น เหธา เยีย บัว มี่ง เถง เจี๊ยน เยีย บัว เบ่น น้าย ธ้วด ฟิม เญย คู้ กง , เหว่ย ปุน เมี่ยน ท่าย เฒี้ยว เย​ซู กี​ตู่ , หย่า ปุน ธีง เยีย บัว ม่าย เฮญี้ยว เถง เม่ย บัว .
47008020	น้าย เต๋ย กั๊บ ต้าย เญย ญ่าน ธั้ม เญย เยีย บัว ไฝ ฟิม ฮนั้ง หาย นอ เบ่น เหว่ย ไม้ ปุน เมี่ยน ม่าย ลั่ม ไกว๋ ต๋อง .
47008021	เยีย บัว เญย เฮญี้ยว ขูง อ๋อย โหฒว ตุ๊ หอบ , ไม้ ตาน เอย เฒี้ยว ปวัด ฮนั้ง . หย่า อ๋อย โหฒว หอบ เอย ป้าม เมี่ยน ปวัด .
47008022	เยีย บัว แอ๋ง พ้าย เต้า ก๋อ-โย์ว เหธา ทิ​ตัด บัว มี่ง . น้าย เต้า ก๋อ-โย์ว เยีย บัว เสย เจี๋ย ธั้ม-หฑุ่น หย่า ปวัด นิ่น หฒั่นๆ จอม เฮญี้ยว . อี้ หฒั่น นิ่น แอ๋ง เก้า จอม เหว่ย หฒุ นิ่น ปู๋ง ตุ๊ เฮญี้ยว เม่ย บัว .
47008023	ทิ​ตัด แอ๊ะ , โหฒว เยีย เญย ต่อย , เหธา เยีย จวั่ง กง โหฒว เหว่ย เถง เม่ย บัว . น้าย เต๋ย ก๋อ-โย์ว บัว เซ หฒวัง จิว-ปาง พ้าย มี่ง เญย เมี่ยน หย่า ปุน เมี่ยน ท่าย กี​ตู่ .
47008024	อ๋อย หฒุ ปุน ธีง เม่ย บัว ฮนั้ม น้าย เต๋ย เมี่ยน ฯฒฯ ปุน หฒวัง จิว-ปาง ฮิ้ว ตุ๊ เยีย บัว เธง เม่ย บัว วั้ว เต๋ย หว่า หฒะเก้ง เฒียน เญย .
47009001	เยีย ไม้ เฒ์ย เฉียม หฒุ เฟี้ย เฝียน ก๊อง กั๊บ ญ่าน เฑีย ทิน-ฮู่ง เญย เมี่ยน ,
47009002	เหว่ย หฒุ เยีย ฮิ้ว ตุ๊ เม่ย บัว ฒู้ง ม่าย เฮญี้ยว เถง . เยีย ฯฒฯ เธง เม่ย บัว ปุน มา​ซี​โด​เนีย เมี่ยน หมวัง . เยีย บั๋ว นิ่น บัว , อา​คา​ยา แซ้ง เญย เมี่ยน ปะหฮญัง เบ่น เหฒียง เถง อ๊ะ . เม่ย บัว ฮนั้ง หน่าย จอม เฮญี้ยว ฯฒฯ ต์ง หฒุ เมี่ยน ธั้ม ม่าย เฮญี้ยว อ๋อย เหธา เจี๊ยน โหฒว .
47009003	มป่า เยีย พ้าย น้าย เต๋ย ก๋อ-โย์ว มี่ง เม่ย บัว หน่าย ด่าง เหว่ย หฒุ ไม้ อ๋อย ปุน เยีย บัว เธง เม่ย บัว วั้ว เต๋ย หว่า ด๊อด . อ๋อย เม่ย บัว หฒิว เยีย ก๊อง เญย หว่า หลิ่ว เล์ย เหฒียง .
47009004	ไม้ เฒย แอ๊ะ , สี ก๊อง ม่าย เต๋ย มา​ซี​โด​เนีย เมี่ยน เหธา เยีย มี่ง เถา เม่ย บัว หน่าย หย่า ปวัด เม่ย บัว ไม้ แก้ง หลิ่ว เล์ย , ไม้ ตาน เม่ย บัว หฒุ ป่าย เฮมียน , เยีย บัว หย่า อ๋อย หฒุ ป่าย เฮมียน อ๊ะ , เหว่ย หฒุ เยีย บัว ปู๋ง เฮญี้ยว เม่ย บัว .
47009005	เยีย ฯฒฯ ฮนั้ม ต้าย หอบ หฒุ โท้ น้าย เต๋ย ก๋อ-โย์ว มี่ง เม่ย บัว หน่าย ด่าง , หลิ่ว เล์ย เหฒียง เม่ย บัว แล์ง ฝ่ง ห่อ เญย ฒี่ง เหญ่ย . ฒั้ว เยีย เถา เญย เฒี่ยง โห่ เม่ย บัว ฯฒฯ เบ่น ฑ่อย หมี่ อ๊ะ , ปุน ธีง เมี่ยน ปวั๊ง เฮญี้ยว ปุน , ไม้ เฒ์ย เมี่ยน อ๊าบ เม่ย บัว ธ้วด .
47009006	จั๋ง เจี๊ยน โอ่ . หาย เต้า หฒวัง โหฒะ ฯฒฯ เซียว ตุ๊ โหฒะ . หาย เต้า หฒวัง ธั้ม ฯฒฯ เซียว ตุ๊ ธั้ม .
47009007	โม์ว เต้า อ๋อย หฒุ ปุน หฒิว กั้น เญย เฮญี้ยว ตี่ง อ๋อย ปุน เญย . ปุน หย่า อ๋อย หฒุ ปวั๊ง เฮญี้ยว , ไม้ ตู๋ง ค้อ-ฟิ , เหว่ย หฒุ ทิน-ฮู่ง ฮนั้ม เญย เซ ฆอย เอ๋ย ปุน เญย เมี่ยน .
47009008	ทิน-ฮู่ง ไฮ่ เหธย หญู่งๆ เอน ธั้มๆ เญย ปุน เม่ย บัว . เม่ย บัว ฯฒฯ หฒั่นๆ ม่าย เก๋า , ฒู้ง ม่าย ธั้ม เหว่ย โหฒว หญู่งๆ คู้ สี่ .
47009009	ฮนั้ง กีง-โซว ก๊อง นอ , “ นิ่น โหฒว เฮญี้ยว จั๊ง เฑีย เมี่ยน จ่ม เมี่ยน . นิ่น โหฒว หลง เญย เจ๊า เหยียด ลิ์ว เยียม . ”
47009010	ทิน-ฮู่ง เหธย ญิม ปุน หฒวัง เญย เมี่ยน หย่า เหธย หฮนาง ปุน เมี่ยน หญั่น . นิ่น อ๋อย ปุน เม่ย บัว ม่าย ฑ่อย เม่ย บัว เฉียม หล่ง เญย ญิม , หย่า ปุน ญิม โฮล ต้าย . เม่ย บัว โหฒว หลง เญย สี่ ฯฒฯ ฮนั้ง ธุน-แกง นอ , ปู๋ง-หฒัวะ .
47009011	นิ่น อ๋อย ปุน เม่ย บัว หญู่งๆ ม่าย ตุ๊ ฑ่อย , หฒั่นๆ โหฒว ตุ๊ เฮญี้ยว จั๊ง . ฮนั้ง หน่าย , เมี่ยน ธั้ม อ๋อย เหว่ย เม่ย บัว จิว ปุน เยีย บัว ต้อ เญย ฒี่ง เหญ่ย แล์ง ฒี่ง ทิน-ฮู่ง .
47009012	เหว่ย หฒุ เม่ย บัว กั๊บ ญ่าน เฑีย ทิน-ฮู่ง เญย เมี่ยน ไม้ ตาน เถง นิ่น บัว ตุ๊ เฉียม หล่ง เญย กะน้าย ฮนั้ง , มป่า ปุน เมี่ยน ธั้ม แล์ง ฒี่ง ทิน-ฮู่ง .
47009013	เม่ย บัว ฮนั้ง น้าย นอ กั๊บ ญ่าน เฑีย เมี่ยน , เมี่ยน ธั้ม ฯฒฯ อ๋อย เธง ทิน-ฮู่ง , เหว่ย หฒุ เม่ย บัว โหฒว เฮญี้ยว จั๊ง เถง นิ่น บัว หย่า เถง หฒวัง เมี่ยน , ฯฒฯ ปุน ธีง เม่ย บัว เหญี่ยม กี​ตู่ หย่า กัน หลง กี​ตู่ เญย คู้ เฝียน .
47009014	นิ่น บัว เก้ง ! อ๋อย จั๋ง ไห่ เม่ย บัว , ฯฒฯ เถง เม่ย บัว เต๋า เก๋า เหว่ย หฒุ ทิน-ฮู่ง เหธย นิ่น เญย ต้ม เอน ปุน เม่ย บัว .
47009015	บัว อ๋อย หฒุ แล์ง ฒี่ง ทิน-ฮู่ง เหว่ย นิ่น ปุน ต้ง เลี่ยม ไม้ ม่าย หว่า ก๊อง ตุ๊ เถา เญย ฒี่ง เหญ่ย .
47010001	เยีย , เปา​โล , เหว่ย กั้น โท้ เม่ย บัว . เมี่ยน ก๊อง เยีย เหธา เม่ย บัว เยียม เญย เฒี่ยง โห่ เยีย ส่วน เญย , ฮ่อ น่อ เญย , มป่า ไม้ เหธา เม่ย บัว เยียม เยีย ปู๋ง หล่าง เญย . กี​ตู่ เซ ส่วน เญย , ฮ่อ น่อ เญย , เยีย ฯฒฯ เขา นิ่น
47010002	โท้ ! เม่ย บัว , เยีย มี่ง เถา เม่ย บัว หน่าย , ไม้ ตู๋ง ปุน เยีย อ๋อย หฒุ ปู๋ง หล่าง ก๊อง , ฮนั้ง เยีย ฮนั้ม ต้าย เยีย อ๋อย หฒุ ก๊อง ต้ง เฆ่ม เยีย บัว ขูง เอย ป้าม เมี่ยน เญย เอ๋ย โหฒว วั้ว เต๋ย เมี่ยน .
47010003	เยีย บัว เยียม ป้าม เกน เฒ์ย เญย , มป่า เยีย บัว ไม้ หล่ง ป้าม เมี่ยน เญย เอ๋ย เบ๊าะ จ๋า .
47010004	เยีย บัว หล่ง เญย หวัวะ กิ่น เซ ไม้ เฒ์ย ป้าม เกน เญย หวัวะ กิ่น , เซ ทิน-ฮู่ง เฮ้น ไห่ เญย หวัวะ กิ่น เหว่ย ผอ หว่าย วิน-วั้ง ว้วน ไห่ เญย ต๋อง . เซ ผอ หว่าย เมี่ยน แฑง เญย หญู่งๆ จ๊า สี่
47010005	เหธา เธง-โฮล เญย หญู่งๆ , ต้ง ล่าน เจี๊ยน ไม้ ปุน เมี่ยน ฮิ้ว ตุ๊ ทิน-ฮู่ง เญย สี่ . เยียม เฮญี้ยว ฮนั้ม ธ้วด เหยียด ฒู้ง เญย หฒะเอ๋ย เยีย บัว อ๋อย ฮี่ง เจี๋ย ปุน เกวย กี​ตู่ เหฑ่ง .
47010006	เยีย บัว หลิ่ว เล์ย เหฒียง ฒั้ว เม่ย บัว เก้ง เอย เจี๊ยน เยีย บัว เญย หว่า . หาย เต้า ไม้ หมวัง , เยีย บัว ฯฒฯ ตี่ง วั้ว เต้า เญย ฒุ์ย .
47010007	เม่ย บัว ขูง หมั่ง เป้ย หฒั่ง ฮนั้ง . เยียม เม่ย บัว หน่าย ม่าย หาย เต้า ฝุน นิ่น เป๋น กี​ตู่ เญย เมี่ยน ไฟ ? นิ่น อ๋อย หฒุ แอ๋ง หลงๆ เญย ฮนั้ม ก๋า , เหว่ย หฒุ เยีย บัว โหฒว กี​ตู่ เญย เมี่ยน ฮนั้ง นิ่น นอ .
47010008	เฒี้ยว เหธย หัด ม์า ปุน เยีย บัว , เยีย ฯฒฯ เธง-โฮล ติ๊ เตียน มเปย , มป่า เยีย ไม้ ไญ้ . เฒี้ยว ปุน เญย หัด ม์า เซ เหว่ย เหธย เม่ย บัว , ไม้ เฒ์ย ป่าย เม่ย บัว .
47010009	เยีย ฮนั้ง น้าย นอ ก๊อง เหว่ย หฒุ ไม้ อ๋อย เม่ย บัว หล่าย เยีย เฟี้ย เฝียน แฮะ เม่ย บัว .
47010010	ม่าย เต๋ย เมี่ยน ก๊อง , “ เปา​โล เฟี้ย เญย เฝียน เฮนี้ย เญย , เจี๊ยน เญย , มป่า ต๋อย เฮมียน ปวัด นิ่น ไม้ ม่าย หาย หญู่ง โมว . นิ่น ก๊อง หว่า หย่า ไม้ หฒี่ ฒิ่น . ”
47010011	ก๊อง น้าย หญู่ง หว่า เญย เมี่ยน อ๋อย หฒุ ฮิ้ว ตุ๊ , เยีย บัว ไม้ เหธา เม่ย บัว เยียม เญย เฒี่ยง โห่ เฟี้ย เฝียน ก๊อง หาย หญู่ง , เยีย บัว เถา เม่ย บัว หน่าย เยีย บัว หย่า โหฒว วั้ว หญู่ง อ๊ะ .
47010012	เยีย บัว ไม้ ก๊าม ฝุน เยีย บัว เหธา เธง กั้น โฮล วั้ว เต๋ย เป๋น เหยียด ฮ่อง เมี่ยน , หย่า ไม้ ต้อ กั้น เป๊ย นิ่น บัว . นิ่น บัว หฮงง ไห่ อ๊ะ . นิ่น บัว หล่ง กั้น โหฒว ธิ-หธุน เดาะ กั้น เหธา กั้น , เป๊ย กั้น เหธา กั้น .
47010013	เยีย บัว ไม้ ปู๋ง หว่า-เหมา เจี๋ย ด่าง โสว โหม่ว . ขูง หฒิว ทิน-ฮู่ง ตี่ง ปุน เยีย บัว เญย เต่ย-จ๋าย โหฒว เญย กง ปู๋ง หว่า-เหมา ฮนั้ง . เม่ย บัว หย่า เยียม เยีย บัว เญย เต่ย-จ๋าย กะญั์ว .
47010014	เยีย บัว มี่ง เม่ย บัว หน่าย , เยีย บัว ไม้ เจี๋ย ด่าง เยีย บัว หอบ หฒุ เยียม เญย เต่ย-จ๋าย , เหว่ย หฒุ เยีย บัว โหฒว ต้าว กวั้น ฒุ่น กี​ตู่ เญย คู้ เฝียน ปุน เม่ย บัว หมวัง .
47010015	เยีย บัว ไม้ เฒ์ย ปู๋ง หว่า-เหมา ก๊อง กั้น เต๋ย เมี่ยน เจี๋ย ด่าง เยีย บัว เญย เต่ย-จ๋าย โหฒว เญย กง . มป่า เยีย บัว ม่าย ลั่ม ฮนั้ม เม่ย บัว จา เสียน เฮ้น เจี๊ยน ฝาว , เยีย บัว ฯฒฯ ตุ๊ เยียม เม่ย บัว บุด๋ง โหฒว กง จา ธั้ม เจี๊ยน ฝาว ,
47010016	เยีย บัว ฯฒฯ ไฮ่ ฒุ่น คู้ เฝียน เจี๋ย ด่าง เม่ย บัว เญย เต่ย-จ๋าย . เหว่ย หฒุ เยีย บัว ไม้ อ๋อย เฒาะ กั้น ล่าน เมี่ยน เยียม เญย เต่ย-จ๋าย โหฒว ลิ์ว เญย กง ปู๋ง หว่า-เหมา .
47010017	มป่า ฮนั้ง กีง-โซว ก๊อง นอ , “ หาย เต้า อ๋อย ปู๋ง หว่า-เหมา , อ๋อย หฒุ ปู๋ง หว่า-เหมา ก๊อง เฒี้ยว โหฒว เญย สี่ . ”
47010018	เหว่ย หฒุ เธง กั้น เญย เมี่ยน ไม้ หฒี่ ตุ๊ ท่าย . หฒี่ ตุ๊ ท่าย เญย เซ ต้ง เฒี้ยว เธง วั้ว เต้า .
47011001	เยีย โท้ เม่ย บัว หล่ง หน่อย เตี๊ย เจี๊ยน หมวัง เยีย ก๊อง เต๋ย ป๊า กะน้าย-หฮงง หว่า . มป่า เม่ย บัว ฒู้ง เตี๊ย เจี๊ยน เญย .
47011002	เยีย แฑง เจี๊ยน เม่ย บัว ฮนั้ง ทิน-ฮู่ง แฑง เจี๊ยน เม่ย บัว นอ , เหว่ย หฒุ เม่ย บัว เซ ฮนั้ง เต้า ธีง-เหฑ่ง เญย เซียะ เยีย แล์ง ปู๋ง ปุน เหยียด เต้า ตอน . วั้ว เต้า ตอน เซ กี​ตู่ .
47011003	มป่า เยีย เฑ่า เหย ฮา​วา ฮนั้ง หาย นอ หฒุ นาง หล่ง กู๊ ไกว๋ เญย สี่ ดั๊ว , เม่ย บัว หย่า ฮนั้ง วั้ว นอ ไฮ่ หฒุ ดั๊ว . เม่ย บัว เญย เฮญี้ยว ฯฒฯ เพียน หมี่ อ๊ะ , ไม้ ธีง-เหฑ่ง , ไม้ เหฒียบ ฒัวะ เญย กัน กี​ตู่ .
47011004	เหว่ย หฒุ หาย เต้า มี่ง เม่ย บัว หน่าย ฒุ่น กั้น เต้า เย​ซู , ไม้ เฒ์ย เยีย บัว ฒุ่น วั้ว เต้า , เม่ย บัว อะเฮน้ย หมวัง . เม่ย บัว หย่า ฒิบ กั้น เต้า สีง ลี่ง เหธา กั้น หญู่ง คู้ เฝียน , เซ ไม้ ฟี่ ฮนั้ง เยีย บัว ปุน เม่ย บัว ฒิบ วั้ว เต้า สีง ลี่ง เหธา วั้ว หญู่ง คู้ เฝียน .
47011005	เยีย ฮนั้ม ต้าย เยีย ไม้ เฒ์ย เก้า ไฝ เหยียด เต๋ย วั้ว เต๋ย ต้ม กง-โฒ่ .
47011006	ไม้ กุ๊น เยีย ไม้ ไฮ่ ก๊อง หว่า บย่าง , เยีย ม่าย ว่วน ฒาง . น้าย เต๋ย เจ๊า , เยีย บัว เยียม หม่าน สี่ ปิ๋ว เม่ง ปุน เม่ย บัว ฮิ้ว ลิ์ว อ๊ะ .
47011007	เยีย ฒุ่น ทิน-ฮู่ง เญย คู้ เฝียน ปุน เม่ย บัว หมวัง หย่า ไม้ เห่ว เม่ย บัว ธ้วด ฟิน-โค้ว . เยีย หย่า ฒัด กั้น โหฒว ไฝ เหว่ย โป้ว เม่ย บัว ฝาว . ฮนั้ง น้าย โหฒว , เยีย โหฒว ต่อง ไฟ ?
47011008	เยีย เยียม เม่ย บัว หน่าย โหฒว กง เญย เฒี่ยง โห่ ม่าย กั้น เต๋ย จิว-ปาง จวัง เยีย . น้าย เซ ฮนั้ง เยีย ลู้ กั้น เต๋ย จิว-ปาง เญย ญ่าน เหว่ย เถง เม่ย บัว นอ .
47011009	เยีย เหธา เม่ย บัว เยียม วั้ว หฒั่น , เยีย เฉียม หฒุ หาย หญู่ง เยีย ไม้ เฝย หลุ่ย เม่ย บัว หาย เต้า . เยีย เฉียม หฒุ เญย , เซ เยียม มา​ซี​โด​เนีย ต้าย วั้ว เต๋ย ก๋อ-โย์ว เถง เยีย เก๋า หล่ง . ฒิ่น ด่าง เยีย ไม้ เฝย หลุ่ย เม่ย บัว . เถา ฆะฮ้า ฮี้ง เยีย หย่า ไม้ เฝย หลุ่ย เม่ย บัว อ๊ะ .
47011010	เยีย ม่าย กี​ตู่ เญย เฒียน เล์ย เยียม เยีย เญย เฮญี้ยว ฯฒฯ ก๊าม ก๊อง , เยียม ก๋อม อา​คา​ยา แซ้ง ไม้ ม่าย หาย เต้า ไฮ่ ล่าน ตุ๊ เจี๊ยน เยีย ปู๋ง น้าย เต๋ย หว่า-เหมา .
47011011	เยีย เหว่ย หาย ติ่ว ฮนั้ง น้าย นอ ก๊อง ? เยีย ไม้ ฮนั้ม เม่ย บัว ไฟ ? ทิน-ฮู่ง ฮิ้ว ตุ๊ เยีย ฮนั้ม เม่ย บัว เญย .
47011012	เยีย อี้ หฒั่น ฮนั้ง หาย นอ โหฒว , เยีย หย่า อ๋อย โหฒว เจี๊ยน มี่ง เหว่ย ไม้ ปุน วั้ว เต๋ย “ กง-โฒ่ ” ม่าย กอน-แป๋ง ปู๋ง หว่า-เหมา ก๊อง นิ่น บัว โหฒว เญย เหธา เยีย บัว โหฒว เญย เซ ฟี่ ฮนั้ง .
47011013	วั้ว เต๋ย เมี่ยน โหฒว จ๊า กง-โฒ่ , นิ่น บัว โหฒว เญย กง ขูง ดั๊ว เมี่ยน ฮนั้ง . นิ่น บัว หย่า ก๊อย หญู่ง เฒ้ย โหฒว ฮนั้ง กี​ตู่ เญย กง-โฒ่ นอ .
47011014	มป่า น้าย ไม้ เฒ์ย บัวะ ฮ่อง เญย สี่ . เลี่ยม ซา​ตาน หย่า ไฮ่ ก๊อย หญู่ง เฒ้ย โหฒว ฮนั้ง เต้า ฌัง-หล่าง เญย ฟิน-เมี่ยน .
47011015	ฮนั้ง หน่าย , ซา​ตาน เญย โปว ก๊อย หญู่ง เฒ้ย โหฒว ฮนั้ง แป้ง ฟิม เญย ทิน-ฮู่ง เญย โปว เซ ไม้ เฒ์ย บัวะ ฮ่อง เญย สี่ . เถา เซ้ด เมว์ย เอย นิ่น บัว โหฒว เญย นิ่น บัว ฯฒฯ ตุ๊ เสี่ยว อ๊ะ .
47011016	เยีย แอ๋ง ก๊อง หฑุ่น , หาย เต้า ไม้ ตู๋ง หล่าย เยีย โหฒว เมี่ยน หฮงง เมี่ยน . มป่า เม่ย บัว ฝุน เยีย โหฒว เมี่ยน หฮงง เมี่ยน นอ , โท้ เม่ย บัว เซว่ย เยีย โหฒว ฮนั้ง เมี่ยน หฮงง เมี่ยน , เยีย ฯฒฯ ไฮ่ ปู๋ง เต๋ย หว่า-เหมา .
47011017	เยีย อี้ หฒั่น ก๊อง น้าย เต๋ย หว่า เซ ไม้ เฒ์ย เอย เฒี้ยว เย​ซู อ๋อย เยีย ก๊อง . เซ ฮนั้ง เมี่ยน หฮงง เมี่ยน ปู๋ง หว่า-เหมา เธง กั้น .
47011018	เหว่ย หฒุ ม่าย เมี่ยน ธั้ม เญย เอย ป้าม เมี่ยน เญย เอ๋ย ปู๋ง หว่า-เหมา , เยีย อ๋อย ฟี่ ฮนั้ง เญย โหฒว อ๊ะ .
47011019	เม่ย บัว ธง-เม่ง ไห่ หธีง ต้าย อะเฮน้ย เตี๊ย เจี๊ยน หมวัง เมี่ยน หฮงง เมี่ยน .
47011020	เหว่ย หฒุ หาย เต้า อ๊าบ เม่ย บัว โป่ว นิ่น , หาย เต้า โหฒว ปุน เม่ย บัว หฒุ เควย , หาย เต้า เผียน เม่ย บัว , ไฟ ท่าย นิ่น กั้น โหฒว โฮล , ไฟ ไบ๋ เม่ย บัว เญย เฮมียน , เม่ย บัว หย่า เตี๊ย เจี๊ยน เซว่ย นิ่น โหฒว .
47011021	เยีย ไญ้ ไห่ อ๋อย หฒุ เหญี่ยม เยีย บัว ต๊าม ไฝ , ไม้ ไฮ่ ฮนั้ง หน่าย นอ โหฒว . ไม้ กุ๊น หาย เต้า ก๊าม ปู๋ง หว่า-เหมา ก๊อง หาย หญู่ง , ( เยีย ก๊อง ฮนั้ง เมี่ยน หฮงง เมี่ยน ก๊อง นอ , ) เยีย หย่า ก๊าม ปู๋ง หว่า-เหมา ก๊อง วั้ว หญู่ง .
47011022	นิ่น บัว โหฒว ฮิบ​ลู เมี่ยน ไฟ ? เยีย หย่า เฒ์ย เญย . นิ่น บัว โหฒว อิ​สะ​ลา​เอน เมี่ยน ไฟ ? เยีย หย่า เฒ์ย . นิ่น บัว โหฒว อับ​ลา​ฮัม เญย เฒ้ย-ฟุน ไฟ ? เยีย หย่า เฒ์ย .
47011023	นิ่น บัว โหฒว กี​ตู่ เญย โปว ไฟ ? เยีย หธ่อ โหฒว โปว เก้า หลง นิ่น บัว . ( เยีย ก๊อง ฮนั้ง ปุ๊ด ดิน เมี่ยน เญย หว่า นอ . ) เยีย โหฒว กง เก้า โค้ว , หฒุ หววน โล่ เก้า ธั้ม นิ่น บัว , หฒุ ปย๊า-ปิน เบ๊าะ เก้า ธั้ม , หย่า ปวั้ง เหฒีย หฑุ่น ค้า เต๋ย ไต่ หมี่ อ๊ะ .
47011024	เยีย หฒุ ยิว​ไท เมี่ยน หล่ง ปย๊า-ปิน เบ๊าะ ปยา หฑุ่น , หฑุ่นๆ ฟ่า เหฒียบ จั๊ว ปิน .
47011025	เยีย หฒุ โล​มา จั๋น หล่ง ปย๊า เบ๊าะ ปัว หฑุ่น . เยีย หฒุ เมี่ยน หล่ง หละเปย๊ย ฒง เหยียด หฑุ่น . เยีย เยียม ฑั้ง หฒุ ฑั้ง หว่าย เฒ่ม ปัว หฑุ่น . แอ๋ง ม่าย หฑุ่น เยีย เบี้ยว เจี๊ยน ค้อย-หมิ่น เหยียด ฮนอย เหยียด ม์วน .
47011026	เยีย หฒั่นๆ อ๋อย หฒุ ธ้วด เจ๊า มี่ง , ปวั้ง ห่อย แหม่ง เญย สี่ ธั้ม เญย . ปวั้ง หฒุ ววม โฮล ไฮ่ ห่อย แหม่ง , หฒุ จั๋น-หฒะ ธ้าง , หฒุ กั้น เญย จวั่ง ฝีง เมี่ยน หย่า หฒุ จั๋น ไฮ่ ห่อย แหม่ง . เยียม ฒี่ง , เยียม หล่ม , เยียม ค้อย หฒุ ปวั้ง ไฮ่ ห่อย แหม่ง เญย สี่ , หย่า หฒุ จ๊า ก๋อ-โย์ว อ๋อย ห่อย แหม่ง .
47011027	เยีย โหฒว กง โค้ว , เตี๊ย โค้ว . ธั้ม-หฑุ่น เยีย ไม้ ตุ๊ มฌ่อม , เฮญี้ยว เซีย , จาง ฆ้าด . ธั้ม-หฑุ่น เยีย เตี๊ย หง่อ , ไม้ ม่าย หาย หญู่ง หญั่น , เตี๊ย จวั๊ง , ไม้ ม่าย ลุย-โหว ฒุ .
47011028	ไม้ ตาน น้าย เต๋ย สี่ ฮนั้ง . เยีย ฮนอยๆ เหว่ย หฒวัง จิว-ปาง กว๋า เฮญี้ยว ฮนั้ง เฮนี้ย เญย กะน้าย งัด เจี๊ยน เยีย นอ .
47011029	ม่าย หาย เต้า เมา , เยีย หย่า ไฮ์ เหธา เจี๊ยน เมา อ๊ะ . ม่าย หาย เต้า หฒุ ดั๊ว ป์าม ฒุ์ย เยีย หย่า ไฮ์ เฮญี้ยว มุน เฮญี้ยว เฑ่า .
47011030	สี ก๊อง เยีย อ๋อย หฒุ ปู๋ง หว่า-เหมา , เยีย อ๋อย ปู๋ง หว่า-เหมา ก๊อง ปุน ธีง เยีย เมา วั้ว หญู่ง สี่ ฮนั้ง .
47011031	เฒี้ยว เย​ซู เญย เตีย , ทิน-ฮู่ง , ต้ง อ๋อย หฒุ เหยียด ลิ์ว เธง เญย ทิน-ฮู่ง , ฮิ้ว ตุ๊ เยีย ไม้ ก๊อง-แปะ .
47011032	เยีย เยียม ดา​มัด​กัด ฒี่ง วั้ว หฒั่น , เยียม อา​เล​ทัด ฮู่ง เญย ปั์ว-เดี๊ย เญย แซ้ง-เฒี้ยว , พ้าย แปง ฒั้ว ฒี่ง อ๋อย เฒาะ เยีย .
47011033	มป่า ม่าย เต๋ย เมี่ยน หล่ง ต้ม บาด ปู๋ง เยีย กัน ฒี่ง หลาด เญย ฟง ม่วน เหฌี่ย , เยีย ฯฒฯ เปย๋า ดุ๊ด นิ่น เญย ปั์ว-เดี๊ย หมี่ อ๊ะ .
47012001	เยีย อ๋อย หฒุ ปู๋ง หว่า-เหมา , ไม้ กุ๊น น้าย เต๋ย หว่า-เหมา ไม้ เถง หาย หญู่ง . มป่า อี้ หฒั่น เยีย อ๋อย ก๊อง เยียม เฒี้ยว ต้าย เญย หิ่น ย่าง เหธา หล่าว ย่าง เญย สี่ .
47012002	เยีย ฮิ้ว ตุ๊ เต้า กี​ตู่ เมี่ยน , ฒิ่น ด่าง เหฒียบ เฝย หฮญัง ทิน-ฮู่ง ฒิบ ฝาว เถา ตะฟาม ฑั่ง ทิน-ต้อง . เยีย ไม้ ฮิ้ว ตุ๊ เลี่ยม ซิน มี่ง ไฟ ไม้ มี่ง , ทิน-ฮู่ง กั้น ฮิ้ว ฮนั้ง .
47012003	เยีย ฮิ้ว ตุ๊ ทิน-ฮู่ง ฒิบ หน่าย เต้า เมี่ยน มี่ง ออน-เหลาะ หฮวีง มป่า เยีย แอ๋ง ก๊อง , เลี่ยม ซิน มี่ง ไฟ ไม้ มี่ง เยีย ไม้ ฮิ้ว , ขูง ทิน-ฮู่ง ฮิ้ว ฮนั้ง .
47012004	เยียม วั้ว นิ่น ไฮ์ ต้ง ป้าม เมี่ยน เลี่ยม ไม้ ม่าย หว่า ก๊อง หย่า ก๊อง ไม้ ตุ๊ เญย หว่า .
47012005	เยีย อ๋อย เหว่ย น้าย เต้า เมี่ยน ปู๋ง หว่า-เหมา มป่า เหว่ย เยีย กั้น เยีย ไม้ ปู๋ง หว่า-เหมา , ธ้วด ลิ์ว ก๊อง เยีย เมา เญย ต๋อง .
47012006	สี ก๊อง เยีย อ๋อย ปู๋ง หว่า-เหมา , เยีย ไม้ เฒ์ย โหฒว เมี่ยน หฮงง เมี่ยน เหว่ย หฒุ เยีย ขูง ก๊อง เฒียน ฮนั้ง . มป่า เยีย ไม้ อ๋อย ปู๋ง หว่า-เหมา เหว่ย หฒุ ไม้ อ๋อย หาย เต้า ท่าย เยีย เก้า โฮล นิ่น บัว ปวัด เยีย โหฒว เญย สี่ , ไฮ์ เยีย ก๊อง เญย หว่า .
47012007	เหว่ย หฒุ เยีย ตุ๊ ปวัด หล่าว ย่าง เญย สี่ ด่ง หน่าย ธั้ม , เยีย ไฮ่ เธง-โฮล , มป่า เยีย หฒุ ฮนั้ง ติ้ว เหธย ป๊ะ เจี๊ยน เยีย เญย ซิน นอ . น้าย ติ้ว เหธย เซ ฮนั้ง ซา​ตาน เญย โปว , ห่อย เจี๊ยน เยีย , ปุน เยีย ไม้ ไฮ่ เธง-โฮล เจี๋ย จ๋า .
47012008	เหว่ย น้าย เต๋ย สี่ เยีย เต๋า เก๋า ปัว หฑุ่น โท้ เฒี้ยว เฒาะ น้าย ติ้ว เหธย ธ้วด เยีย เญย ซิน มี่ง .
47012009	มป่า เฒี้ยว เตา เยีย , “ เม่ย ตุ๊ เยีย เญย เอน ฯฒฯ เก๋า อ๊ะ . เหว่ย หฒุ เม่ย เมา เญย เฒี่ยง โห่ เยีย เญย ชะ เซ เก้า เฮ้น เจี๋ย . ” ฮนั้ง น้าย , เยีย อะเฮน้ย ปู๋ง หว่า-เหมา ก๊อง เยีย เมา เญย ต๋อง เหว่ย ตุ๊ กี​ตู่ เญย ชะ เฑีย เจี๊ยน เยีย .
47012010	เยีย ฯฒฯ เหว่ย กี​ตู่ ปวั๊ง เฮญี้ยว เตี๊ย เมา , หฒุ เมี่ยน ก๊อง โตะ , หฒุ โค้ว หน่าน , หฒุ เมี่ยน โหฒว โตะ , หฒุ เฮ้ย สี่ , เหว่ย หฒุ เยีย หาย หฒั่น เมา , วั้ว หฒั่น เยีย ฯฒฯ เฮ้น อ๊ะ .
47012011	เยีย ปู๋ง น้าย เต๋ย หว่า-เหมา เยีย โหฒว ฮนั้ง เมี่ยน หฮงง เมี่ยน นอ , มป่า เม่ย บัว กั้น อ๊าบ เยีย โหฒว . เซ เม่ย บัว หอบ หฒุ เธง เยีย . ไม้ กุ๊น เยีย เฒี่ยง ไม้ เป๋น หาย หญู่ง เมี่ยน , เยีย หย่า ไม้ เก้า ไฝ เหยียด เต๋ย วั้ว เต๋ย “ ต้ม กง-โฒ่ . ”
47012012	เยีย เยียม เม่ย บัว บุด๋ง หล่ง หญู่งๆ หน่อย หย่า โหฒว จั๋ง-โห่ , โหฒว บัวะ ฮ่อง เหธา ม่าย ชะ เญย สี่ ปิ๋ว เม่ง เยีย โหฒว กง-โฒ่ .
47012013	เยีย เควย หฒุ เม่ย บัว , โหฒว ไม้ ฮนั้ง เยีย โหฒว ปุน วั้ว เต๋ย จิว-ปาง ไฟ ? ธ้วด ลิ์ว เยีย ไม้ เฝย หลุ่ย เม่ย บัว เถง ญ่าน เยีย . เยีย ฮนั้ง น้าย นอ เควย เม่ย บัว , โท้ เม่ย บัว กวั่ง ฆอย โอ่ .
47012014	อี้ หฒั่น เยีย เบ่น เหฒียง มี่ง เม่ย บัว หน่าย ตะฟาม หฑุ่น . เยีย มี่ง หย่า ไม้ อ๋อย เฝย หลุ่ย เม่ย บัว หาย หญู่ง . เยีย อ๋อย หล่ง เญย เซ เม่ย บัว กั้น , ไม้ เฒ์ย เม่ย บัว เญย ฒิ่น ญ่าน , เหว่ย หฒุ ฝุเจว๊ย ไม้ เฒ์ย อ๋อย หฒุ เลี่ยว ญ่าน ปุน ต้ม เมี่ยน . หอบ หฒุ ต้ม เมี่ยน เลี่ยว ปุน ฝุเจว๊ย .
47012015	เยีย อะเฮน้ย หล่ง เยีย ม่าย เญย หญู่งๆ หย่า หล่ง เยีย กั้น เหว่ย เถง เม่ย บัว . เยีย เหยียด เฒย ฮนั้ม เม่ย บัว , ต๋าว หฑวน เม่ย บัว เหยียด เฒย ไม้ ฮนั้ม เยีย ไฟ ?
47012016	ฮนั้ง หาย หย่า ป่า , เยีย ไม้ เฝย หลุ่ย เจี๋ย เม่ย บัว . มป่า ม่าย เมี่ยน ก๊อง เยีย กู๊ ไกว๋ ไห่ , ดั๊ว เม่ย บัว หมี่ อ๊ะ .
47012017	เยีย ฮนั้ง หาย นอ ดั๊ว เม่ย บัว ? เยีย พ้าย เมี่ยน มี่ง เม่ย บัว หน่าย , เยีย หล่ง นิ่น บัว หาย เต้า โหฒว เควย เม่ย บัว ?
47012018	เยีย โท้ ทิ​ตัด มี่ง เม่ย บัว หน่าย แอ๋ง พ้าย กั้น เต้า ก๋อ-โย์ว เหธา เจี๊ยน นิ่น มี่ง . ทิ​ตัด โหฒว เควย เม่ย บัว ไฟ ? นิ่น เหธา เยีย ไม้ เฒ์ย ต้ง ติ่ว เอ๋ย หย่า เหธา เยีย โหฒว ฟี่ ฮนั้ง เญย ไฟ ?
47012019	เหฑีย เม่ย บัว หฒั่นๆ หล่าย เยีย บัว ขูง ต๋อย เม่ย บัว ก๊อง น้าย เต๋ย หว่า ไจ๊ ซิน ฮนั้ง . ฒู้ง ไม้ เฒ์ย . เยีย บัว เยียม ทิน-ฮู่ง เญย หฑะเฮมียน ก๊อง ฮนั้ง กี​ตู่ อ๋อย เยีย บัว ก๊อง นอ . ฮนั้ม เญย ก๋อ-โย์ว อ่า , เยีย บัว โหฒว เญย หญู่งๆ เซ ขูง เหว่ย เหธย เม่ย บัว ฮนั้ง .
47012020	เยีย เฑ่า เหย เยีย มี่ง เถา เญย เฒี่ยง โห่ ฯฒฯ ปวัด เม่ย บัว กั้น หญู่ง , ไม้ ฮนั้ง เยีย อ๋อย ปวัด เญย . เม่ย บัว หย่า ปวัด เยีย กั้น หญู่ง , ไม้ ฮนั้ง เม่ย บัว อ๋อย ปวัด เญย . เยีย เฑ่า เหย ปวัด เม่ย บัว แฑง จ๋า , เหมว่ย เจี๊ยะ , เฉีย เจี์ย , แฑง ฮี่ง , ต้าน เมี่ยน , ก๊อง หว่า-ฮู้ , โหฒว เหมา , เหธว หลุ่น .
47012021	เยีย เฑ่า เหย เยีย แอ๋ง เถา เม่ย บัว หน่าย , เยีย เญย ทิน-ฮู่ง อ๋อย ปุน เยีย เยียม เม่ย บัว เญย หฑะเฮมียน หฒุ ไญ้ . เยีย อ๋อย หฒุ เฑ่า เมี่ยน ธั้ม เหว่ย หฒุ ฒิ่น ด่าง นิ่น บัว ป์าม ฒุ์ย หย่า ไม้ ก๊อย เฮญี้ยว กวั่ง นิ่น บัว โหฒว ไม้ ธีง-เหฑ่ง , เหฮยียน เซียะ เหฮยียน ตอน เหธา ปวั้ง เลี่ยว เญย สี่ .
47013001	น้าย เซ เยีย อ๋อย มี่ง เม่ย บัว หน่าย ตะฟาม หฑุ่น . กีง-โซว ก๊อง , “ โก๋ เมี่ยน เญย สี่ อ๋อย หฒุ ม่าย อี ปัว ล่าน ฒอง-เหฒง เมี่ยน ต้ง โจ๋ว หว่า ก๊อง หธีง ฝุน เฒียน . ”
47013002	เยีย ต๊น เจี๋ย ฒิ่น ด่าง ป์าม ฒุ์ย วั้ว เต๋ย เหธา หฒวัง เมี่ยน . อี้ หฒั่น เยีย ไม้ เหธา เม่ย บัว เยียม หน่าย , เยีย แอ๋ง ต๊น หฑุ่น , ฮนั้ง เยีย มี่ง ตะเหญ่ย หฑุ่น ต๊น เจี๋ย วั้ว นอ . เซ เยีย แอ๋ง มี่ง หฑุ่น เม่ย บัว หน่าย , เยีย ฒู้ง ไม้ หญ่าง นิ่น บัว หาย เต้า ป์าม ฒุ์ย เญย เมี่ยน อ๊ะ .
47013003	ฮนั้ง หน่าย , เม่ย บัว ไฮ่ สัม ตุ๊ ธ้วด กี​ตู่ หล่ง เยีย ก๊อง นิ่น เญย หว่า . กี​ตู่ เบ่น เม่ย บัว เญย สี่ นิ่น หย่า ไม้ เมา . ต๋าว หฑวน นิ่น อ๋อย เยียม เม่ย บัว บุด๋ง ธ้วด นิ่น เญย ต้ม ชะ .
47013004	ไม้ กุ๊น กี​ตู่ เหว่ย เมา หฒุ ตีง เหฒียบ หฑั่ง จ๋า , ทิน-ฮู่ง เญย ต้ม ชะ ปุน นิ่น เฒี่ยง เจี๊ยน . เยีย บัว หย่า ฮนั้ง นิ่น นอ เมา . มป่า เยีย บัว เหว่ย ทิน-ฮู่ง เญย ชะ ตุ๊ เหธา กี​ตู่ เฒี่ยง เจี๊ยน ฯฒฯ เขา นิ่น เบ่น เม่ย บัว เญย สี่ .
47013005	เม่ย บัว อ๋อย หฒุ ฒ่า กั้น หมั่ง ก๋า , เม่ย บัว หฒะเก้ง เสียน เย​ซู กี​ตู่ ไฟ ไม้ เสียน . อ๋อย หฒุ เค้า เม่ย บัว กั้น . เม่ย บัว ไม้ ฮิ้ว ตุ๊ กี​ตู่ เย​ซู เยียม เม่ย บัว กะญั์ว ไฟ ? ธ้วด ลิ์ว เม่ย บัว เค้า ไม้ ตุ๊ นอ , เม่ย บัว ฮิ้ว เญย .
47013006	เยีย เสียน เม่ย บัว ฮิ้ว ตุ๊ เยีย บัว หย่า เค้า ตุ๊ เญย .
47013007	เยีย บัว เต๋า เก๋า เถง เม่ย บัว โท้ ทิน-ฮู่ง , ไม้ อ๋อย เม่ย บัว โหฒว หาย หญู่ง หว่าย สี่ . น้าย ไม้ เฒ์ย เหว่ย ปุน ธีง เยีย บัว เค้า ตุ๊ หลง , เซ เหว่ย ปุน เม่ย บัว โหฒว ตุ๊ หอบ , ไม้ กุ๊น ปวัด ฮนั้ง เยีย บัว เค้า ไม้ ตุ๊ .
47013008	เยีย บัว ไม้ ไฮ่ โหฒว หาย หญู่ง แฒะ เฒียน เล์ย , ขูง เหว่ย เฒียน เล์ย โหฒว ฮนั้ง .
47013009	เยีย บัว หาย หฒั่น เมา , เม่ย บัว เฮ้น , เยีย บัว อะเฮน้ย เญย , ฯฒฯ เต๋า เก๋า โท้ ทิน-ฮู่ง ปุน เม่ย บัว เป๋น ตุ้น ยุ่น เญย เมี่ยน .
47013010	เหว่ย น้าย เยีย ไม้ เหธา เม่ย บัว เยียม เญย เฒี่ยง โห่ เยีย หธีง เฟี้ย น้าย เฒ้ย เฝียน . ฒั้ว เยีย เถา เม่ย บัว หน่าย เยีย ฯฒฯ ไม้ หฒุ หล่ง เฒี้ยว ปุน เยีย เญย หัด ม์า เฮนี้ยๆ เญย เบ่น เม่ย บัว เญย สี่ . เฒี้ยว ปุน เยีย เญย หัด ม์า เซ เหว่ย เหธย เม่ย บัว , ไม้ เฒ์ย เหว่ย แธะ เม่ย บัว .
47013011	เซ้ด เมว์ย เยีย แอ๋ง ม่าย เต๋ย หว่า . หฒวัง ก๋อ-โย์ว อ่า , แป้ง ออน เญย เยียม โอ่ . อ๋อย หฒุ โหฒว เถา เป๋น ตุ้น ยุ่น เญย เมี่ยน . อ๋อย หฒุ เอย เจี๊ยน เยีย ขวิน เญย หว่า โหฒว . อ๋อย หฒุ หอบ ฟิม ต้ง เอ๋ย , แป้ง ออน เญย เยียม . ฮนั้ม บัว หย่า เหธย แป้ง ออน ปุน บัว เญย ทิน-ฮู่ง ฯฒฯ เหธา เม่ย บัว เยียม .
47013012	เม่ย บัว อ๋อย หฒุ โหฒว เฮญี้ยว ธีง-เหฑ่ง , หล่ง ฒม เฮมียน หน่าย แป้ง ออน .
47013013	เสียน ทิน-ฮู่ง เญย หฒวัง เมี่ยน จั๋ง เถา เม่ย บัว .
47013014	โท้ เฒี้ยว เย​ซู กี​ตู่ เหธย เอน ปุน เม่ย บัว หฒวัง เมี่ยน . โท้ ปุน เม่ย บัว ฮิ้ว ตุ๊ ทิน-ฮู่ง ฮนั้ม เม่ย บัว , หย่า โท้ สีง ลี่ง ปุน เม่ย บัว ล่าน เหธา ล่าน จิว ทง .
48001001	เยีย , เปา​โล , โหฒว กง-โฒ่ . ไม้ เฒ์ย ป้าม เมี่ยน พ้าย เยีย โหฒว ไฟ ออน เยีย โหฒว , เซ เย​ซู กี​ตู่ เหธา เย​ซู กี​ตู่ ไต่ มี่ง ปุน นิ่น นั่ง ต้าย เญย หฒั่ง เตี๋ย ทิน-ฮู่ง , พ้าย เยีย โหฒว .
48001002	เยีย เหธา เยียม น้าย เญย ก๋อ-โย์ว เฟี้ย เฝียน ปุน เม่ย บัว กา​ลา​เทีย แซ้ง เญย หฒวัง จิว-ปาง .
48001003	โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
48001004	กี​ตู่ เหว่ย บัว เญย ฒุ์ย เซี้ย นิ่น กั้น เญย แหม่ง เหว่ย เหฌียว บัว เล่ย ดุ๊ด น้าย ฮยวัง เอ๊าะ เญย ลู่ง เดี๊ย . น้าย เซ เอย บัว เญย เตีย , ทิน-ฮู่ง , เญย หฒะเอ๋ย .
48001005	อ๋อย หฒุ เหยียด ลิ์ว เธง ทิน-ฮู่ง เถา หม่าน โก๊ว หม่าน ต่อย . อา​เมน .
48001006	เยีย บัวะ ฮ่อง ไห่ เม่ย บัว กวั่ง หล่ง กี​ตู่ เญย เอน เห่ว เม่ย บัว ต้าย วั้ว เต้า ด่ง หน่าย เซี้ยบ , แอ๋ง มี่ง กัน กั้น หญู่ง คู้ เฝียน .
48001007	ฒู้ง ไม้ ม่าย กั้น หญู่ง คู้ เฝียน . เยีย ฮนั้ง น้าย นอ ก๊อง เหว่ย หฒุ ม่าย เต๋ย เมี่ยน จิ๊ว หลุ่น เม่ย บัว , หย่า อ๋อย ก๊อย เพียน กี​ตู่ เญย คู้ เฝียน .
48001008	ไม้ กุ๊น เยีย บัว ไฟ เยียม ทิน-ต้อง ต้าย เญย ฟิน-เมี่ยน ฒุ่น กั้น หญู่ง คู้ เฝียน , ไม้ ฮนั้ง เยีย บัว ฒุ่น ปุน เม่ย บัว วั้ว หญู่ง คู้ เฝียน นอ , ปุน นิ่น หฒุ เหฒียว อ๊ะ .
48001009	เยีย บัว ฒู้ง ก๊อง เจี๋ย เญย , อี้ หฒั่น เยีย แอ๋ง ก๊อง หฑุ่น . สี ก๊อง หาย เต้า ฒุ่น กั้น หญู่ง คู้ เฝียน ปุน เม่ย บัว หมวัง , ไม้ ฮนั้ง เม่ย บัว ฒิ่น ด่าง ฒิบ วั้ว หญู่ง คู้ เฝียน นอ , โท้ ปุน วั้ว เต้า หฒุ เหฒียว อ๊ะ .
48001010	เยีย ฮนั้ง น้าย นอ ก๊อง เซ อ๋อย ตุ๊ เมี่ยน เธง เยีย ไฟ อ๋อย ปุน ทิน-ฮู่ง เธง ? เยีย อ๋อย โหฒว ปุน เมี่ยน อะเฮน้ย เยีย ไฟ ? สี ก๊อง เยีย หธ่อ อ๋อย โหฒว ปุน เมี่ยน อะเฮน้ย นอ , เยีย ฯฒฯ ไม้ เฒ์ย กี​ตู่ เญย โปว .
48001011	ก๋อ - โย์ว อ่า , เยีย อ๋อย เม่ย บัว ฮิ้ว ตุ๊ เยีย ฒุ่น เญย คู้ เฝียน เซ ไม้ เฒ์ย ป้าม เมี่ยน ฮนั้ม ธ้วด ต้าย เญย คู้ เฝียน .
48001012	น้าย คู้ เฝียน เยีย ไม้ เฒ์ย เยียม หาย ล่าน เมี่ยน ฒิบ ต้าย , หย่า ไม้ เฒ์ย เมี่ยน หฌาว เยีย , เซ เย​ซู กี​ตู่ กั้น หล่าว ย่าง ปุน เยีย .
48001013	เม่ย บัว ไฮ์ เจี๋ย เยีย ฒิ่น ด่าง กัน หลง ยิว​ไท เมี่ยน เสียน เญย เจ๊า วั้ว หฒั่น , เยีย ไม้ หญ่าง ฒี่ง ห่อย ทิน-ฮู่ง เญย จิว-ปาง , อ๋อย เหมียด เหฑ่ง จิว-ปาง .
48001014	เหธา เยีย ต้ง ปาน ยิว​ไท เมี่ยน , เอย ยิว​ไท เมี่ยน เสียน เญย เจ๊า เยีย เก้า เปียะ โป่ว เจี๋ย , หย่า เก้า จอม เฮญี้ยว เจี๋ย กัน อง-ถาย บัว เญย เอย-โต้ว .
48001015	มป่า เยีย ไม้ แก้ง ธ้วด เสย วั้ว หฒั่น , ทิน-ฮู่ง กิ๊น เยีย ต้าย หย่า เอย นิ่น เญย เอน เห่ว เยีย ฟู-สู นิ่น . นิ่น อะเฮน้ย
48001016	เฒาะ นิ่น เญย ตอน หล่าว ย่าง เหว่ย ปุน เยีย ฒุ่น นิ่น เญย ตอน เญย คู้ เฝียน ปุน หม่าน ฝีง จั๋น หมวัง . วั้ว หฒั่น เยีย ไม้ เหธา หาย เต้า ป้าม เมี่ยน ธ่าง ล่าง .
48001017	เยีย หย่า ไม้ มี่ง เย​ลู​ซา​เลม ฒี่ง ล์อ ต้ง โหฒว กง-โฒ่ ด่าง เยีย วั้ว เต๋ย . เยีย เซี้ยบๆ เญย มี่ง อา​ละ​เบีย เต่ย-ปูง , ฆะฮ้า แอ๋ง หฑวน ดา​มัด​กัด ฒี่ง .
48001018	เจี๋ย ลิ์ว ปัว หฮญัง เยีย หธีง ต้าย มี่ง เย​ลู​ซา​เลม ฒี่ง ล์อ ปี​เต หย่า เหธา นิ่น เยียม วั้ว เหฒียบ ฮม์ ฮนอย .
48001019	มป่า ธ้วด ลิ์ว เฒี้ยว เญย โย์ว , ยา​กอบ , เยีย ไม้ ปวัด กั้น เต้า กง-โฒ่ อ๊ะ .
48001020	( เยีย ตอง เจี๊ยน ทิน-ฮู่ง บั๋ว เม่ย บัว , เยีย เฟี้ย น้าย เต๋ย หว่า เซ เฒียน เญย . เยีย ไม้ ก๊อง-แปะ . )
48001021	ฆะฮ้า เยีย แอ๋ง มี่ง ซี​เลีย เหธา ซี​ลี​เซีย เต่ย เญย ห่อง หฒั่ง .
48001022	วั้ว หฒั่น เยียม ยู​เดีย แซ้ง หฒวัง จิว-ปาง เญย กี​ตู่ เมี่ยน ไม้ ปวัด เจี๋ย เยีย .
48001023	นิ่น บัว ขูง ไฮ์ เมี่ยน ก๊อง , “ ฒิ่น ด่าง โหฒว โตะ เยีย บัว วั้ว เต้า , อี้ หฒั่น นิ่น ฒุ่น บั๋ว เมี่ยน เสียน ต้ง ฒิ่น ด่าง นิ่น โหฒว โตะ อ๋อย เหมียด เญย โต์-เล์ย . ”
48001024	ฮนั้ง หน่าย , นิ่น บัว เหว่ย เยีย เธง ทิน-ฮู่ง .
48002001	ฆะฮ้า เหฒียบ เฝย หฮญัง เยีย เหธา บา​นา​บัด แอ๋ง มี่ง เย​ลู​ซา​เลม ฒี่ง หย่า ต้อ ทิ​ตัด เหธา เจี๊ยน มี่ง .
48002002	เยีย มี่ง เย​ลู​ซา​เลม เหว่ย หฒุ ทิน-ฮู่ง หล่าว ย่าง ปุน เยีย ฮิ้ว ตุ๊ อ๋อย หฒุ มี่ง . เยียม วั้ว เยีย เฒาะ เยีย ฒุ่น ปุน จั๋น เญย คู้ เฝียน เหล่ง เจ๊ย ก๊อง เม่ง บั๋ว โหฒว โฮล วั้ว เต๋ย หมวัง . เยีย ฮนั้ง น้าย โหฒว เหว่ย หฒุ เฑ่า เหย เยีย ฒิ่น ด่าง โหฒว เญย กง เหธา อี้ หฒั่น โหฒว เญย กง ด๊อด .
48002003	ทิ​ตัด หย่า เหธา เยีย มี่ง . ไม้ กุ๊น นิ่น เซ จั๋น-กีก , นิ่น ไม้ หฒุ นิ่น บัว อ๊าบ เจี๋ย ก๊าด เญย เล์ย
48002004	ฮนั้ง ม่าย เต๋ย จ๊า ก๋อ-โย์ว อ๋อย นิ่น เจี๋ย นอ . น้าย เต๋ย เมี่ยน ปี๋ง เจี๊ยน เปียะ ต้าย เหว่ย ฒ่า หมั่ง ก๋า , เยีย บัว เสียน กี​ตู่ เย​ซู ตุ๊ โหฒว ปู๋ง ฆอย เญย เมี่ยน ฮนั้ง หาย นอ . นิ่น บัว อ๋อย ปุน เยีย บัว หฒุ โหฒว โน่ว .
48002005	มป่า เยีย บัว อ๋อย เหว่ย เม่ย บัว เปว เจี๊ยน คู้ เฝียน เญย เฒียน เล์ย ฯฒฯ แหง่ง เจี๊ยน , เหยียด ตั้ง ไม้ เซวย .
48002006	แอ๋ง ม่าย ต้ง ปวัด ฮนั้ง โหฒว โฮล เญย วั้ว เต๋ย . ( นิ่น บัว โหฒว เจี๋ย หาย หญู่ง เมี่ยน เยีย ไม้ กุ๊น อ๊ะ , เหว่ย หฒุ ทิน-ฮู่ง ไม้ หมั่ง หาย เต้า เญย เฮมียน . ) วั้ว เต๋ย โหฒว โฮล เญย เมี่ยน หย่า ไม้ จา ทิบ หาย หญู่ง หว่า เยีย .
48002007	ต๋าว หฑวน นิ่น บัว เฒียะ ตุ๊ ทิน-ฮู่ง พ้าย เยีย ฒุ่น คู้ เฝียน ปุน จั๋น ฮนั้ง นิ่น พ้าย ปี​เต ฒุ่น คู้ เฝียน ปุน ยิว​ไท เมี่ยน วั้ว นอ .
48002008	เหว่ย หฒุ ทิน-ฮู่ง เยียม เยีย เญย เฮญี้ยว โหฒว กง ปุน เยีย โหฒว กง-โฒ่ เถง หม่าน ฝีง จั๋น ฮนั้ง ปุน ปี​เต โหฒว กง-โฒ่ เถง ยิว​ไท เมี่ยน วั้ว นอ .
48002009	ยา​กอบ , ปี​เต เหธา โย​ฮัน , ต้ง ม่าย เม่ง โห่ โหฒว เปย๊ย วั้ว เต๋ย , เฒียะ ตุ๊ ทิน-ฮู่ง เหธย เอน ปุน เยีย โหฒว น้าย หญู่ง กง . นิ่น บัว ฯฒฯ นั้น เยีย เหธา บา​นา​บัด เญย บย่าว เจี๊ยะ ปั์ว โหฒว จั๋ง-โห่ ปุน ธีง เยีย บัว เหธา นิ่น บัว จวั่ง กง โหฒว , ฯฒฯ ต้ง เฮญี้ยว ตี่ง บา​นา​บัด เหธา เยีย อ๋อย หฒุ มี่ง ฒุ่น คู้ เฝียน ปุน จั๋น . นิ่น บัว มี่ง ฒุ่น ปุน ยิว​ไท เมี่ยน .
48002010	นิ่น บัว ขูง อ๋อย เยีย บัว จั๋ง เจี๊ยน เมี่ยน จ่ม เมี่ยน . น้าย เต๋ย เจ๊า เยีย มต้าย ม่าย เฮญี้ยว โหฒว อ๊ะ .
48002011	ปี​เต ต้าย เถา อัน​ที​โอก ฒี่ง วั้ว หฒั่น , เยีย ต๋อย เฮมียน ก๊อง นิ่น เหว่ย หฒุ นิ่น หฒะเก้ง โหฒว ต่อง .
48002012	ยา​กอบ พ้าย ต้าย เญย เมี่ยน ไม้ แก้ง เถา , ปี​เต หฒั่นๆ เหธา จั๋น จวั่ง หญั่น จวั่ง ฮบ . มป่า วั้ว เต๋ย เมี่ยน ต้าย เถา , นิ่น ฯฒฯ ซิ้ม ฆอย , ไม้ เหธา จั๋น อ๊ะ , เหว่ย หฒุ นิ่น กั้ม เหฑีย อ๋อย อ๊าบ จั๋น เจี๋ย ก๊าด เญย เล์ย วั้ว เต๋ย เมี่ยน .
48002013	เยียม วั้ว เสียน เย​ซู เญย ยิว​ไท เมี่ยน ฯฒฯ กัน เจี๊ยน ปี​เต โหฒว จ๊า . เลี่ยม บา​นา​บัด หย่า กัน เจี๊ยน นิ่น บัว ฟี่ ฮนั้ง เญย โหฒว .
48002014	เยีย ปวัด นิ่น บัว ยั่ง ไม้ เหฒียง คู้ เฝียน เญย เฒียน เล์ย ฯฒฯ ตอง เจี๊ยน หฒวัง เมี่ยน บั๋ว ปี​เต , “ เม่ย โหฒว ยิว​ไท เมี่ยน , มป่า เม่ย ฮนั้ง จั๋น นอ เยียม , ไม้ ฮนั้ง ยิว​ไท เมี่ยน . วั้ว หญู่ง , เม่ย ฝู่ง ไฮ่ อ๊าบ จั๋น กัน ยิว​ไท เมี่ยน เญย เล์ย ?
48002015	“ เยีย บัว ธ้วด เสย ต้าย โหฒว ยิว​ไท เมี่ยน , ไม้ เฒ์ย ต้ง เมี่ยน เห่ว , ‘ ป์าม ฒุ์ย เญย จั๋น . ’
48002016	มป่า เยีย บัว ฮิ้ว ตุ๊ เมี่ยน ไม้ เฒ์ย กัน เล์ย-หลัด หธีง ตุ๊ เหธา ทิน-ฮู่ง หอบ เฮญี้ยว , เซ เหว่ย เสียน เขา เย​ซู กี​ตู่ ฮนั้ง . เยีย บัว หย่า เสียน ลิ์ว กี​ตู่ เย​ซู เหว่ย ปุน เยีย บัว เหว่ย เสียน กี​ตู่ ไม้ เฒ์ย เหว่ย กัน เล์ย-หลัด ตุ๊ เหธา ทิน-ฮู่ง หอบ เฮญี้ยว . เหว่ย หฒุ ไม้ ม่าย หาย เต้า ไฮ่ กัน เล์ย-หลัด ตุ๊ เหธา ทิน-ฮู่ง หอบ เฮญี้ยว .
48002017	“ สี ก๊อง เยีย บัว ชะ ล์อ อ๋อย เขา กี​ตู่ ตุ๊ เหธา ทิน-ฮู่ง หอบ เฮญี้ยว มป่า หธ่อ โหฒว ฒุ์ย-เมี่ยน นอ , วั้ว หญู่ง , กี​ตู่ ปุน เมี่ยน ป์าม ฒุ์ย ไฟ ? ฒู้ง ไม้ เฒ์ย .
48002018	สี ก๊อง เยีย แอ๋ง เหธย เจี์ย ต้ง ฒิ่น ด่าง เยีย แธะ กวั่ง เญย , เยีย ฯฒฯ ปุน ธีง เยีย โหฒว ป์าม เล์ย-หลัด เญย เมี่ยน .
48002019	ก๊อง เถา เล์ย-หลัด นอ , เยีย ต๋อง ไต่ หมี่ อ๊ะ , เซ เล์ย-หลัด กั้น ปุน เยีย หฒุ ไต่ ฯฒฯ ปุน เยีย เหว่ย ทิน-ฮู่ง ตุ๊ เฒี่ยง เจี๊ยน .
48002020	เยีย เหธา กี​ตู่ จวั่ง ตีง เหฒียบ หฑั่ง จ๋า ไต่ หธีง ต้าย อี้ หฒั่น เฒี่ยง เจี๊ยน วั้ว เต้า เซ ไม้ เฒ์ย เยีย , เซ กี​ตู่ เยียม เยีย กะญั์ว เฒี่ยง เจี๊ยน . เยีย อี้ หฒั่น เฒี่ยง เญย แหม่ง เยีย ตุ๊ เฒี่ยง เหว่ย หฒุ เยีย เสียน ทิน-ฮู่ง เญย ตอน , ต้ง ฮนั้ม เยีย หย่า เหว่ย เยีย เซี้ย แหม่ง วั้ว เต้า .
48002021	เยีย ไม้ เฆ่ม ทิน-ฮู่ง เญย เอน . สี ก๊อง เมี่ยน ไฮ่ กัน เล์ย-หลัด ตุ๊ เหธา ทิน-ฮู่ง หอบ เฮญี้ยว นอ , กี​ตู่ ไต่ เซ ไม้ ลั่ม หล่ง . ”
48003001	เม่ย บัว หฮงง ไห่ เญย กา​ลา​เทีย เมี่ยน อ้า ! หาย เต้า โหฒว ฟ้าด ดั๊ว เม่ย บัว ฮนั้ม ต่อง ? เยีย เม่งๆ เญย ก๊อง เย​ซู กี​ตู่ เยียม เหฒียบ หฑั่ง จ๋า ไต่ เญย เจ๊า , ฮนั้ง เม่ย บัว กั้น เญย มฒีง ตุ๊ ปวัด เจี๊ยน นอ .
48003002	เยีย อ๋อย เม่ย บัว บั๋ว เหยียด หญู่ง เยีย . เม่ย บัว ฒิบ สีง ลี่ง เซ เหว่ย เม่ย บัว เอย เจี๊ยน เล์ย-หลัด โหฒว ไฟ เหว่ย เม่ย บัว ไฮ์ คู้ เฝียน ฯฒฯ เสียน ?
48003003	เม่ย บัว ฝู่ง ด่ง หน่าย หฮงง ? เม่ย บัว หล่ง สีง ลี่ง เจี์ย เหฒียง กอน , อี้ หฒั่น เม่ย บัว อ๋อย หล่ง ป้าม เมี่ยน เญย หฒะเอ๋ย โหฒว เหฒียง ไฟ ?
48003004	เม่ย บัว เสี่ยว โค้ว ด่ง หน่าย ธั้ม เซ ไม้ ลั่ม หล่ง ไฟ ? ด่ง หาย ม่าย ลั่ม หล่ง เญย ซ่าะ ?
48003005	ทิน-ฮู่ง ปุน สีง ลี่ง เม่ย บัว หย่า เยียม เม่ย บัว บุด๋ง โหฒว บัวะ ฮ่อง เญย สี่ เซ เหว่ย เม่ย บัว เอย เจี๊ยน เล์ย-หลัด โหฒว ไฟ เหว่ย เม่ย บัว ไฮ์ คู้ เฝียน ฯฒฯ เสียน ?
48003006	ฮนั้ม หมั่ง ก๋า อับ​ลา​ฮัม ! “ นิ่น เสียน ทิน-ฮู่ง , ทิน-ฮู่ง ฯฒฯ ฝุน อับ​ลา​ฮัม เหธา นิ่น หอบ เฮญี้ยว . ”
48003007	วั้ว หญู่ง , เม่ย บัว อ๋อย หฒุ ฮิ้ว ตุ๊ , เสียน ทิน-ฮู่ง วั้ว เต๋ย เซ โหฒว อับ​ลา​ฮัม เญย เฒียน เฒ้ย-ฟุน .
48003008	กีง-โซว จา-ด่าง ฮิ้ว ตุ๊ ทิน-ฮู่ง อ๋อย ปุน จั๋น เหว่ย เสียน นิ่น ตุ๊ เหธา นิ่น หอบ เฮญี้ยว . กีง-โซว ฯฒฯ จา-ด่าง ฒุ่น คู้ เฝียน บั๋ว อับ​ลา​ฮัม , “ ลู่ง เดี๊ย เมี่ยน อ๋อย เหว่ย เม่ย ตุ๊ ทิน-ฮู่ง เหธย ฟุ . ”
48003009	อับ​ลา​ฮัม เสียน ทิน-ฮู่ง , ทิน-ฮู่ง ฯฒฯ เหธย ฟุ ปุน นิ่น . ฟี่ ฮนั้ง เญย , เหยียด ฒู้ง เสียน เญย เมี่ยน , ทิน-ฮู่ง อ๋อย เหธย ฟุ .
48003010	ตะฟ่าน เขา เล์ย-หลัด เญย เมี่ยน หฒุ เหฒียว , เหว่ย หฒุ กีง-โซว ก๊อง , “ หาย เต้า ไม้ เอย เหฑ่ง เล์ย-หลัด โซว เฟี้ย เจี๊ยน เญย เหยียด ฒู้ง , วั้ว เต้า หฒุ เหฒียว อ๊ะ . ”
48003011	ฮนั้ง หน่าย ปวัด ตุ๊ เม่ง เญย . เอย ทิน-ฮู่ง หมั่ง , ไม้ ม่าย หาย เต้า เขา เล์ย-หลัด ตุ๊ เหธา ทิน-ฮู่ง หอบ เฮญี้ยว , เหว่ย หฒุ กีง-โซว ก๊อง , “ หาย เต้า เสียน เขา ทิน-ฮู่ง ฯฒฯ เหธา ทิน-ฮู่ง หอบ เฮญี้ยว , วั้ว เต้า ตุ๊ เฒี่ยง เจี๊ยน . ”
48003012	มป่า เล์ย-หลัด ไม้ ปั่ง เสียน ฟิม โหฒว กอน-โด๊ะ . เหว่ย หฒุ กีง-โซว ก๊อง , “ หาย เต้า เอย เจี๊ยน เล์ย-หลัด , วั้ว เต้า ตุ๊ เฒี่ยง เจี๊ยน . ”
48003013	เล์ย-หลัด ปุน บัว หฒุ เหฒียว มป่า กี​ตู่ หฒุ เหฒียว ตี๊ บัว ฯฒฯ หฒัวะ บัว เล่ย ดุ๊ด เล์ย-หลัด . เหว่ย หฒุ กีง-โซว ก๊อง , “ หาย เต้า หฒุ ขวัง เจี๊ยน เดี๋ยง , วั้ว เต้า หฒุ เหฒียว อ๊ะ . ”
48003014	กี​ตู่ เย​ซู ฮนั้ง น้าย นอ โหฒว เหว่ย ปุน จั๋น ไฮ่ เสียน นิ่น ฯฒฯ ตุ๊ ทิน-ฮู่ง เหธย ฟุ ฮนั้ง นิ่น เหธย ฟุ ปุน อับ​ลา​ฮัม วั้ว นอ . ฮนั้ง หน่าย ปุน บัว เหว่ย เสียน กี​ตู่ ฯฒฯ ตุ๊ ฒิบ ทิน-ฮู่ง แล์ง ปุน เญย สีง ลี่ง .
48003015	หฒวัง ก๋อ-โย์ว อ่า , เยีย อ๋อย เป๊ย เหยียด หญู่ง โพว-ทง เญย สี่ . สี ก๊อง ม่าย อี ล่าน เมี่ยน ต้ง เฮญี้ยว เหลียบ เหฒียง แหง่ง หว่า , หาย เต้า หย่า ไม้ ไฮ่ กวั่ง หย่า ไม้ ไฮ่ ทิบ .
48003016	ทิน-ฮู่ง แล์ง เหฒียง หว่า ปุน อับ​ลา​ฮัม เหธา นิ่น เญย เฒ้ย-ฟุน . ก๊อง “ เฒ้ย-ฟุน ” วั้ว โจ๋ว หว่า , ไม้ เฒ์ย ก๊อง เถา “ เหยียด หฒวัง เฒ้ย-ฟุน , ” ต้ง เมี่ยน ธั้ม วั้ว หญู่ง . กีง-โซว ก๊อง เถา ดุ เต้า นิ่น เญย เฒ้ย-ฟุน ฮนั้ง , เซ ต้ง กี​ตู่ .
48003017	เยีย เญย เอ๋ย เล์ย เซ ฮนั้ง น้าย . ทิน-ฮู่ง เหลียบ เหฒียง แหง่ง หว่า หย่า แล์ง เอย เจี๊ยน แหง่ง หว่า โหฒว . ฆะฮ้า เฝย แป๊ะ ฟ่า เหฒียบ หฮญัง ทิน-ฮู่ง เหลียบ เล์ย-หลัด ต้าย , มป่า เล์ย-หลัด ไม้ ไฮ่ ปุน วั้ว เต๋ย แล์ง เญย หว่า ด๊อด ไฟ ไม้ ลั่ม หล่ง .
48003018	สี ก๊อง อ๋อย หฒุ เขา เล์ย-หลัด หธีง ตุ๊ หฑิบ ทิน-ฮู่ง อ๋อย เหธย ปุน เญย นอ , ฯฒฯ ไม้ หฒุ เขา ทิน-ฮู่ง แล์ง เญย หว่า . มป่า ทิน-ฮู่ง อ๋อย เหธย ปุน อับ​ลา​ฮัม เญย , นิ่น เอย นิ่น แล์ง เญย หว่า เหธย ปุน หมี่ อ๊ะ .
48003019	วั้ว หญู่ง , ทิน-ฮู่ง เหว่ย หาย ติ่ว เหลียบ เล์ย-หลัด ต้าย ? ทิน-ฮู่ง ทิบ เล์ย-หลัด ต้าย เหว่ย ปุน ธีง ฒุ์ย ฮนั้ง หาย นอ , ฒั้ว อ๋อย ฒิบ ทิน-ฮู่ง แล์ง เญย หว่า วั้ว เต้า อับ​ลา​ฮัม เญย เฒ้ย-ฟุน ต้าย เถา . เซ ฟิน-เมี่ยน จิว ปุน เต้า บุด๋ง เมี่ยน เหลียบ เล์ย-หลัด ต้าย .
48003020	โหฒว บุด๋ง เมี่ยน ไม้ เฒ์ย ขูง เถง เหยียด ปูง ฮนั้ง . มป่า ทิน-ฮู่ง เป๋น เหยียด เต้า .
48003021	ฮนั้ง หน่าย , เล์ย-หลัด เหธา ทิน-ฮู่ง แล์ง เญย หว่า ไม้ ตะก้อย ไฟ ? ฒู้ง ไม้ เฒ์ย . สี ก๊อง ทิน-ฮู่ง เหลียบ หญู่ง เล์ย-หลัด ปุน เมี่ยน ม่าย เฒี่ยง แหม่ง , เมี่ยน ฯฒฯ ไฮ่ เขา เล์ย-หลัด ตุ๊ เหธา ทิน-ฮู่ง หอบ เฮญี้ยว .
48003022	มป่า กีง-โซว ก๊อง ลู่ง เดี๊ย เมี่ยน หฒุ ฒุ์ย เญย ชะ กุ๊น เหว่ย ปุน เสียน เย​ซู กี​ตู่ วั้ว เต๋ย ไฮ่ ตุ๊ ทิน-ฮู่ง แล์ง เหธย ปุน เญย . นิ่น บัว ตุ๊ ต้าย เซ เหว่ย นิ่น บัว เสียน .
48003023	เมี่ยน เสียน กี​ตู่ ตุ๊ เหธา ทิน-ฮู่ง หอบ เฮญี้ยว เญย เฒี่ยง โห่ ไม้ แก้ง เถา , เล์ย-หลัด ขวน เจี๊ยน บัว ฮนั้ง ขวน ฒุ์ย-เมี่ยน นอ , ฒั้ว เถา เมี่ยน ตุ๊ เสียน กี​ตู่ เญย เฒี่ยง โห่ ธ้วด ต้าย อ๊ะ .
48003024	ฮนั้ง หน่าย , เล์ย-หลัด กุ๊น เจี๊ยน บัว เถา กี​ตู่ ต้าย วั้ว หฒั่น , เหว่ย ปุน เมี่ยน เสียน กี​ตู่ ตุ๊ เหธา ทิน-ฮู่ง หอบ เฮญี้ยว .
48003025	อี้ หฒั่น เสียน กี​ตู่ เญย เฒี่ยง โห่ เถา , บัว ไม้ หฒุ เล์ย-หลัด กุ๊น อ๊ะ .
48003026	เม่ย บัว เหยียด ฒู้ง เหว่ย เสียน กี​ตู่ เย​ซู ตุ๊ โหฒว ทิน-ฮู่ง เญย น่าม โญ์ว .
48003027	เม่ย บัว เจี๋ย ววม เญย เล์ย ตุ๊ เหธา กี​ตู่ จวั่ง แหม่ง เฒี่ยง , ฯฒฯ ก๊อย เหยี่ยน ตุ๊ กี​ตู่ เญย เฟียม-ฝีง .
48003028	เหว่ย น้าย ยิว​ไท เมี่ยน ไฟ จั๋น ไม้ กั้น หญู่ง , โหฒว โน่ว เญย ไฟ ไม้ โหฒว โน่ว เญย , มจั่ง ไฟ มเซียะ หย่า ไม้ กั้น หญู่ง . เม่ย บัว เหธา กี​ตู่ เย​ซู จวั่ง แหม่ง เฒี่ยง เหยียด ฒู้ง ฯฒฯ เป๋น เหยียด หญู่ง ฮนั้ง .
48003029	สี ก๊อง เม่ย บัว เป๋น กี​ตู่ เญย , เม่ย บัว ฯฒฯ เป๋น อับ​ลา​ฮัม เญย เฒ้ย-ฟุน หย่า อ๋อย หฑิบ ทิน-ฮู่ง แล์ง เหธย ปุน เญย .
48004001	เยีย ก๊อง เญย เอ๋ย เล์ย เซ ฮนั้ง น้าย , ต้ง อ๋อย หฑิบ เตีย เญย จา-ตี้ง วั้ว เต้า ตอน , หฮญัง-เจ๊ย หลุน เญย เฒี่ยง โห่ นิ่น เหธา โน่ว เก๊า ฟี่ ฮนั้ง เญย , ไม้ กั้น หญู่ง , ไม้ กุ๊น เหยียด ฒู้ง จา-ตี้ง เป๋น เหฑ่ง นิ่น เญย .
48004002	หฮญัง-เจ๊ย หลุน เญย เฒี่ยง โห่ , นิ่น เยียม โก๋ว นิ่น เหธา โก๋ว จา-ตี้ง วั้ว เต๋ย เมี่ยน เญย ปั์ว-เดี๊ย , ฒั้ว นิ่น เญย เตีย ตี่ง ต้าย เญย เฒี่ยง โห่ เถา .
48004003	บัว ฟี่ ฮนั้ง เญย . โหฒว ฝุเจว๊ย เญย เฒี่ยง โห่ บัว เยียม กุ๊น ลู่ง เดี๊ย วั้ว เต๋ย เมี้ยน เญย ปั์ว-เดี๊ย หฒุ โหฒว โน่ว .
48004004	มป่า เถา เฒี่ยง โห่ ปวั๊ง , ทิน-ฮู่ง พ้าย นิ่น เญย ตอน ต้าย , ปุน นิ่น เยียม เต้า มเซียะ ตอน ธ้วด เสย , หย่า เยียม เล์ย-หลัด กะเดี๊ย
48004005	เหว่ย หฒัวะ เยียม เล์ย-หลัด กะเดี๊ย เญย เมี่ยน หฑวน , ปุน บัว ตุ๊ เป๋น ทิน-ฮู่ง เญย น่าม โญ์ว .
48004006	เหว่ย หฒุ เม่ย บัว โหฒว ทิน-ฮู่ง เญย น่าม โญ์ว , ทิน-ฮู่ง ฯฒฯ พ้าย นิ่น เญย ตอน เญย สีง ลี่ง ต้าย เยียม บัว เญย เฮญี้ยว กะญั์ว เห่ว เจี๊ยน ก๊อง , “ อา​บา อ่า . ” เอ๋ย เล์ย เซ “ อา เตีย อ่า . ”
48004007	ฮนั้ง หน่าย , ยั่ง น้าย เจี๋ย เม่ย บัว ไม้ โหฒว โน่ว อ๊ะ . เม่ย บัว โหฒว น่าม โญ์ว . เหว่ย หฒุ เม่ย บัว โหฒว ทิน-ฮู่ง เญย น่าม โญ์ว , ต้ง ทิน-ฮู่ง แล์ง ปุน นิ่น เญย เหยียด ฒู้ง น่าม โญ์ว เม่ย บัว หย่า ตุ๊ หฑิบ .
48004008	ฒิ่น ด่าง เม่ย บัว ไม้ แก้ง ฮิ้ว ตุ๊ ทิน-ฮู่ง เญย เฒี่ยง โห่ , เม่ย บัว หฒุ โหฒว เฒี่ยน เญย โน่ว . วั้ว เต๋ย เฒี่ยน หย่า ไม้ เฒียน .
48004009	มป่า อี้ หฒั่น เม่ย บัว ฮิ้ว ตุ๊ ทิน-ฮู่ง , ( ฒู้ง หอบ หฒุ ก๊อง ทิน-ฮู่ง ฮิ้ว ตุ๊ เม่ย บัว . ) เม่ย บัว เหว่ย หาย ติ่ว แอ๋ง หฑวน มี่ง หฒั่ง กุ๊น ป้าม เกน เญย เมี้ยน ? นิ่น บัว ไม้ เฮ้น , เถง ไม้ ตุ๊ หาย หญู่ง . เม่ย บัว แอ๋ง อ๋อย โหฒว นิ่น บัว เญย โน่ว ไฟ ?
48004010	เม่ย บัว กัน ตุ๊ เจี๊ยน ตี่ง ต้าย เญย ฮนอย , หฮลา , เกว๋ย เหธา หฮญัง .
48004011	เยีย เถง เม่ย บัว เฑ่า ไห่ . เหฑีย เยีย เหว่ย เม่ย บัว โหฒว เญย กง โหฒว ไม้ ธ้วด หาย หญู่ง .
48004012	หฒวัง ก๋อ-โย์ว อ่า , เยีย โท้ เม่ย บัว , อ๋อย หฒุ ฮนั้ง เยีย นอ , เหว่ย หฒุ เยีย หย่า ฮนั้ง เม่ย บัว . เม่ย บัว ไม้ ต่อง หาย หญู่ง เยีย .
48004013	เม่ย บัว ฮิ้ว ตุ๊ ฒุ่น ต้าว หฑุ่น คู้ เฝียน ปุน เม่ย บัว หมวัง วั้ว หฒั่น เซ เหว่ย หฒุ เยีย เญย ซิน หฒั่ง ต๋าย เจี๊ยน แป่ง .
48004014	มป่า ไม้ กุ๊น เยีย เญย แป่ง ห่อย เม่ย บัว โค้ว , เม่ย บัว ไม้ หมั่ง เผีย หย่า ไม้ เฆ่ม เยีย . ต๋าว หฑวน เม่ย บัว ฒิบ เยีย ฮนั้ง ฒิบ เต้า ทิน-ฮู่ง เญย ฟิน-เมี่ยน หย่า ฮนั้ง ฒิบ กี​ตู่ เย​ซู นอ .
48004015	วั้ว หฒั่น เม่ย บัว ออน-เหลาะ ไห่ . อี้ หฒั่น เม่ย บัว เญย ออน-เหลาะ เจี๋ย หาย หมี่ อ๊ะ ? เยีย กั้น ไฮ่ เถง เม่ย บัว โหฒว ฒอง-เหฒง , วั้ว หฒั่น โหฒว ตุ๊ นอ , เม่ย บัว ฒู้ง หญุ่น เกว๋ย เม่ย บัว เญย มฒีง ธ้วด ต้าย ปุน เยีย .
48004016	หลาย เยีย ก๊อง เฒียน เล์ย บั๋ว เม่ย บัว , อี้ หฒั่น เยีย เป๋น เม่ย บัว เญย วิน-วั้ง ไฟ ?
48004017	วั้ว เต๋ย เมี่ยน จอม เฮญี้ยว เหธา เม่ย บัว โหฒว หลง มป่า ไม้ เฒ์ย อ๋อย เถง เม่ย บัว ตุ๊ หลง . นิ่น บัว อ๋อย แธะ ฆอย เม่ย บัว , ไม้ ปุน เหธา เยีย บัว , เหว่ย ปุน เม่ย บัว จอม เฮญี้ยว เหธา นิ่น บัว โหฒว หลง .
48004018	จอม เฮญี้ยว เหธา เมี่ยน โหฒว หลง เซ หอบ เญย , ตะฟ่าน โหฒว เหว่ย ปุน เมี่ยน ตุ๊ หลง . อ๋อย หฒุ หฒั่นๆ โหฒว , ไม้ ตาน เยีย เหธา เม่ย บัว เยียม เญย เฒี่ยง โห่ .
48004019	เยีย ฮนั้ม ไห่ เญย ฝุเจว๊ย อ้า ! เยีย เหว่ย เม่ย บัว เฮญี้ยว มุน ฮนั้ง มเซียะ ตอน มุน กู้งว์า นอ , ฒั้ว เม่ย บัว ตุ๊ กี​ตู่ เญย เฟียม-ฝีง เยียม เม่ย บัว เญย เฮญี้ยว กะญั์ว .
48004020	เฝย ตุ๊ เยีย อี้ หฒั่น ตุ๊ เหธา เม่ย บัว เยียม , เยีย ฯฒฯ ไฮ่ ก๊อย เยีย เญย เอ๋ย . เยีย เก้ง ! เฑ่า ไห่ เม่ย บัว อ๊ะ .
48004021	อ๋อย เยียม เล์ย-หลัด กะเดี๊ย เญย เมี่ยน อ้า ! เล์ย-หลัด ฮนั้ง หาย นอ ก๊อง เม่ย บัว ไม้ ไฮ์ ไฟ ? บั๋ว เยีย ม่าะ !
48004022	เล์ย-หลัด โซว เฟี้ย เจี๊ยน ก๊อง , อับ​ลา​ฮัม ม่าย อี เต้า ตอน . เหยียด เต้า เซ โน่ว เป์ย ยู์ง ต้าย . เหยียด เต้า เซ ปู๋ง ฆอย เญย เมี่ยน , ต้ง อับ​ลา​ฮัม เญย เอ๊า , ยู์ง ต้าย .
48004023	โน่ว เป์ย ยู์ง เญย ตอน เซ ฮนั้ง โพว-ทง เมี่ยน ยู์ง เญย . มป่า ปู๋ง ฆอย วั้ว เต้า เญย , เซ เอย ทิน-ฮู่ง แล์ง เญย หว่า ยู์ง ต้าย .
48004024	น้าย เต๋ย สี่ บัว ไฮ่ หล่ง โหฒว หว่า-เป๊ย . วั้ว เต๋ย อี เต้า มเซียะ ตอน เป๊ย อี หญู่ง แหง่ง หว่า . ม่าย เต้า เป๊ย เยียม ซี​นาย บง เหลียบ ต้าย เญย แหง่ง หว่า . น้าย เต้า เซ ฮา​กา . ยู์ง ต้าย เญย ฝุเจว๊ย โหฒว โน่ว .
48004025	ฮา​กา เป๊ย เยียม อา​ละ​เบีย เต่ย-ปูง เญย ซี​นาย บง หย่า เป๊ย อี้ จ๋า ฮนอย เญย เย​ลู​ซา​เลม ฒี่ง , เหว่ย หฒุ เหยียด นอม ฒี่ง เหธา ฒี่ง เญย แปะ ฝีง โหฒว โน่ว .
48004026	มป่า เยียม กู้ หงว่าย เญย เย​ลู​ซา​เลม เซ ปู๋ง ฆอย เญย , เซ โหฒว บัว เญย มา ,
48004027	เหว่ย หฒุ กีง-โซว เฟี้ย เจี๊ยน ก๊อง , “ ไม้ ไฮ่ ม่าย ฝุเจว๊ย เญย มเซียะ ตอน อ้า ! อ๋อย หฒุ เฌียน-โย่ว อ๊ะ . ไม้ มุน เจี๋ย กู้งว์า เญย มเซียะ ตอน อ้า ! กุ๊น เฌียน-โย่ว เญย เห่ว อ๊ะ . เหว่ย หฒุ เอ๊า-เล่ย ตุ๊ ฝุเจว๊ย ฒู้ง เก้า ธั้ม ม่าย โหฆ วั้ว เต้า ตุ๊ . ”
48004028	หฒวัง ก๋อ-โย์ว อ่า , อี้ หฒั่น เม่ย บัว เอย ทิน-ฮู่ง แล์ง เญย หว่า โหฒว ทิน-ฮู่ง เญย น่าม โญ์ว ฮนั้ง อี​สัก โหฒว นอ .
48004029	วั้ว หฒั่น โพว-ทง เมี่ยน ยู์ง เญย วั้ว เต้า ตอน โหฒว โตะ ปุน เอย สีง ลี่ง ยู์ง ต้าย วั้ว เต้า . อี้ หฒั่น หย่า ฟี่ ฮนั้ง เญย .
48004030	มป่า กีง-โซว ฮนั้ง หาย นอ ก๊อง ? กีง-โซว ก๊อง , “ หฒุ่น โน่ว เป์ย บัว อี ตอน-หม่า ธ้วด มี่ง ม่าะ ! เหว่ย หฒุ โน่ว เป์ย เญย ตอน ไม้ ม่าย ป่วน เหธา ปู๋ง ฆอย วั้ว เต้า เญย ตอน
48004031	ก๋อ-โย์ว อ่า , ฮนั้ง หน่าย บัว ไม้ เฒ์ย โน่ว เป์ย เญย น่าม โญ์ว . บัว โหฒว ปู๋ง ฆอย วั้ว เต้า เญย น่าม โญ์ว .
48005001	เหว่ย ปุน บัว โหฒว ปู๋ง ฆอย เญย เมี่ยน , กี​ตู่ เถง บัว ตุ๊ ปู๋ง ฆอย หมี่ อ๊ะ . อ๋อย หฒุ เหลียบ ตุ๊ ว้วน โหฒว ปู๋ง ฆอย เญย เมี่ยน , ไม้ ตู๋ง แอ๋ง โหฒว หฑุ่น โน่ว .
48005002	หมวัง หลง โอ่ . เยีย , เปา​โล , บั๋ว เม่ย บัว , สี ก๊อง เม่ย บัว กัน เจี๋ย ก๊าด เญย เล์ย , เซ ฮนั้ง กี​ตู่ ไม้ ลั่ม หล่ง , เถง ไม้ ตุ๊ เหยียด เต๋ย เม่ย บัว .
48005003	เยีย แอ๋ง บั๋ว เต้าๆ กัน เจี๋ย ก๊าด เญย เล์ย เญย เมี่ยน , ด่ง หาย ฒู้ง อ๋อย หฒุ เอย เหฑ่ง เล์ย-หลัด เญย ติ้วๆ เล์ย .
48005004	เม่ย บัว อ๋อย กัน เล์ย-หลัด ตุ๊ เหธา ทิน-ฮู่ง หอบ เฮญี้ยว เญย เมี่ยน อ้า ! เม่ย บัว เล่ย ดุ๊ด กี​ตู่ หมี่ อ๊ะ , ปู๋ง ด๊อด ทิน-ฮู่ง เญย เอน .
48005005	มป่า บัว ม่าย ลั่ม ฮนั้ม อ๋อย ตุ๊ เหธา ทิน-ฮู่ง หอบ เฮญี้ยว , บัว ฯฒฯ หล่ง เสียน ฟิม เขา สีง ลี่ง จอม เฮญี้ยว เญย ฒั้ว .
48005006	เหว่ย หฒุ บัว เหธา กี​ตู่ เย​ซู จวั่ง แหม่ง เฒี่ยง , เจี๋ย ก๊าด เญย เล์ย ไฟ ไม้ เจี๋ย ก๊าด เญย เล์ย ไม้ เถง หาย หญู่ง . หล่ง เจี๊ยน เญย ม่าย ดุ หญู่ง ฮนั้ง , เซ อ๋อย หฒุ ม่าย เสียน ฟิม ปิ๋ว เม่ง ธ้วด ต้าย ปุน ล่าน ฮนั้ม ล่าน .
48005007	ฒิ่น ด่าง เม่ย บัว เสียน ตุ๊ หลง . หาย เต้า ตั๊ง เจี๊ยน เม่ย บัว , ดั๊ว เม่ย บัว ไม้ กัน เฒียน เล์ย ?
48005008	ดั๊ว เม่ย บัว เซ ไม้ เฒ์ย ทิน-ฮู่ง , เหว่ย หฒุ นิ่น เห่ว เม่ย บัว ต้าย .
48005009	ม่าย หว่า ก๊อง , “ ติ๊ เตียน ปี๊ง โหฒว ปุน เฒี่ยง ดุ้น ฌั้ว ปุ๊ด เหฑ่ง . ”
48005010	มป่า เยีย เขา เฒี้ยว เสียน ตี่ง เม่ย บัว เหธา เยีย ไม้ อ๋อย ม่าย กั้น หญู่ง เฮญี้ยว . จิ๊ว หลุ่น เม่ย บัว วั้ว เต้า , ไม้ กุ๊น ต้ง หาย เต้า , ฒู้ง อ๋อย หฒุ ทิน-ฮู่ง ตี่ง ฒุ์ย .
48005011	ก๋อ-โย์ว อ่า , สี ก๊อง เยีย หธ่อ ฒุ่น บั๋ว เมี่ยน อ๋อย หฒุ เจี๋ย ก๊าด เญย เล์ย นอ , เยีย เหว่ย หาย ติ่ว หธ่อ หฒุ เมี่ยน โหฒว โตะ เยีย ? สี ก๊อง เยีย ฮนั้ง หน่าย ฒุ่น นอ , เยีย ฒุ่น เย​ซู เยียม เหฒียบ หฑั่ง จ๋า ไต่ เญย เล์ย ฯฒฯ ไม้ ม่าย หาย หญู่ง ปุน เมี่ยน เฆ่ม อ๊ะ .
48005012	เฝย ตุ๊ จิ๊ว หลุ่น เม่ย บัว วั้ว เต๋ย เมี่ยน ไม้ ตาน เจี๋ย ก๊าด ฮนั้ง , ฒู้ง อิม เหฑ่ง นิ่น บัว กั้น อ๊ะ .
48005013	หฒวัง ก๋อ-โย์ว อ่า , ทิน-ฮู่ง เห่ว เม่ย บัว ต้าย โหฒว ปู๋ง ฆอย เญย เมี่ยน . เม่ย บัว ตุ๊ ปู๋ง ฆอย มป่า ไม้ ตู๋ง เหว่ย น้าย เซว่ย กั้น เอย กั้น เญย เฮญี้ยว หั่น โหฒว . ต๋าว หฑวน อ๋อย หฒุ ล่าน ฮนั้ม ล่าน ฯฒฯ ล่าน ฟู-สู ล่าน ,
48005014	เหว่ย หฒุ เล์ย-หลัด เหยียด ฒู้ง ฑุด ฒุ้น จวั่ง ติ้ว , เซ “ อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ”
48005015	สี ก๊อง เม่ย บัว โหฒว ฮนั้ง เฮยี่ย ฒ่อย , ล่าน หงาด ล่าน , ล่าน นะ ล่าน , อ๋อย หฒุ ไฝ ฟิม . เหฑีย เม่ย บัว ล่าน โหฒว ปุน ล่าน หฒุด เหฑ่ง .
48005016	เยีย ก๊อง เญย เอ๋ย เล์ย เซ ฮนั้ง น้าย . อ๋อย หฒุ ปุน สีง ลี่ง ต้อ เม่ย บัว . ไม้ ตู๋ง เอย กั้น เญย เฮญี้ยว หั่น โหฒว .
48005017	เมี่ยน เญย เฮญี้ยว หั่น โหฒว เญย เซ ไม้ ต๋อย สีง ลี่ง อ๋อย โหฒว เญย . สีง ลี่ง อ๋อย โหฒว เญย หย่า ไม้ ต๋อย เมี่ยน เญย เฮญี้ยว หั่น โหฒว . น้าย เต๋ย อี หญู่ง โหฒว วิน-วั้ง หธีง ต้าย เม่ย บัว อ๋อย โหฒว เญย , ไม้ ไฮ่ โหฒว .
48005018	มป่า สี ก๊อง สีง ลี่ง ต้อ เม่ย บัว , เม่ย บัว ฯฒฯ ไม้ เยียม เล์ย-หลัด กะเดี๊ย .
48005019	เมี่ยน เอย กั้น เญย เฮญี้ยว หั่น โหฒว เซ ปวัด ตุ๊ เม่ง เญย ฮนั้ง น้าย . โหฒว ปวั้ง เลี่ยว เญย สี่ , โหฒว ไม้ ธีง-เหฑ่ง , โหฒว ไม้ หลวน ห่อง เญย สี่ ,
48005020	ป๋าย หมิ่ว-ฝัง , ปู๋ง ฟ้าด , ล่าน ฑอง ล่าน เป๋น วิน-วั้ง , แฑง จ๋า เบ๊าะ จ๋า , เหมว่ย เจี๊ยะ , เฉีย เจี์ย , แฑง โหฒว โฮล , ปุน ฆอย โหฒว เหฒีย กวั้น ,
48005021	หั่น เมี่ยน , ติ๊ว ฆวิน , กั๊บ ฒุ้น โหฒว หว่าย สี่ โล หาย . น้าย เต๋ย หว่า เยีย ก๊อง บั๋ว เจี๋ย เม่ย บัว เญย , อี้ หฒั่น เยีย แอ๋ง ก๊อง หฑุ่น . หาย เต้า โหฒว น้าย หญู่ง สี่ , ไม้ ไฮ่ ตุ๊ ทิน-ฮู่ง โหฒว เฒี้ยว กุ๊น นิ่น บัว .
48005022	มป่า สีง ลี่ง ปุน เญย เซ , ปุน เมี่ยน ม่าย เฮญี้ยว ฮนั้ม เมี่ยน , ปุน เมี่ยน ม่าย เฌียน-โย่ว , ม่าย แป้ง ออน , ม่าย หน่อย , ม่าย เฮญี้ยว ค้อ-เลี่ยน เมี่ยน , โหฒว หลง เญย สี่ , ม่าย เหฒียบ ฒัวะ เญย เฮญี้ยว ,
48005023	โหฒว เฮญี้ยว ส่วน , ไฮ่ กุ๊น ตุ๊ กั้น . น้าย เต๋ย เหยียด ฒู้ง เจ๊า เล์ย-หลัด ไม้ ฮ่าง .
48005024	หฒะเก้ง โหฒว กี​ตู่ เย​ซู เญย เมี่ยน วั้ว เต๋ย , เฒาะ นิ่น บัว ป้าม เมี่ยน เญย เอ๋ย , ต้ง นิ่น บัว เญย เฮญี้ยว อ๋อย โหฒว เญย เหธา เฮญี้ยว หั่น โหฒว เญย เหยียด ฒู้ง ตีง ลิ์ว เหฒียบ หฑั่ง จ๋า หมี่ อ๊ะ .
48005025	บัว เขา สีง ลี่ง เฒี่ยง เจี๊ยน , ฯฒฯ อ๋อย หฒุ ปุน สีง ลี่ง ต้อ บัว .
48005026	ไม้ ตู๋ง ท่าย กั้น โฮล , ล่าน ธัวะ ล่าน , ล่าน หั่น ล่าน .
48006001	หฒวัง ก๋อ-โย์ว อ่า , สี ก๊อง เฒาะ ตุ๊ หาย เต้า ต่อง หาย หญู่ง ฒุ์ย , เม่ย บัว เอย สีง ลี่ง โหฒว เญย เมี่ยน อ๋อย หฒุ หล่ง ส่วน เฮญี้ยว ต้อ นิ่น หฑวน ต้าย โหฒว หอบ . มป่า เม่ย บัว อ๋อย หฒุ ไฝ ฟิม . เหฑีย กั้น หย่า หฒุ ดั๊ว โหฒว ต่อง .
48006002	หาย เต้า ม่าย หาย หญู่ง สี่ อ๋อย หฒุ ล่าน เถง ล่าน ดาม . ฮนั้ง หน่าย เม่ย บัว ฯฒฯ เอย เจี๊ยน กี​ตู่ เญย หลี่ง โหฒว .
48006003	หาย เต้า ไม้ เฒ์ย หล่ง เจี๊ยน เญย เมี่ยน มป่า ท่าย กั้น โหฒว หล่ง เจี๊ยน เญย เมี่ยน นอ , วั้ว เต้า ขูง ดั๊ว กั้น ฮนั้ง .
48006004	เก๊าะ-เมี่ยน อ๋อย หฒุ ฒ่า กั้น โหฒว เญย สี่ . โหฒว ตุ๊ หลง , นิ่น ฯฒฯ ไฮ่ อะเฮน้ย กั้น หย่า ไม้ หฒุ ต้อ มี่ง เป๊ย กั้น เต้า โหฒว เญย .
48006005	เหว่ย หฒุ เก๊าะ-เมี่ยน ม่าย เก๊าะ-เมี่ยน เญย ป่วน อ๋อย หฒุ ดาม .
48006006	หาย เต้า ตุ๊ เมี่ยน หฌาว กี​ตู่ เญย โต์ , นิ่น ม่าย เญย หญู่งๆ หลง เญย กะน้าย อ๋อย หฒุ ปุน หฌาว นิ่น วั้ว เต้า ตุ๊ จวั่ง เจี๊ยน หล่ง .
48006007	ไม้ ตู๋ง ดั๊ว กั้น . ไม้ ม่าย หาย เต้า ไฮ่ ดั๊ว ตุ๊ ทิน-ฮู่ง . เมี่ยน หฒวัง หาย หญู่ง ฯฒฯ เซียว ตุ๊ วั้ว หญู่ง .
48006008	สี ก๊อง เมี่ยน เซว่ย กั้น เญย เฮญี้ยว หั่น โหฒว เซ ฮนั้ง หฒวัง ญิม เหฌี่ย เดา นอ , เซียว ต้าย เญย เซ ปุน นิ่น หฒุ ไต่ . มป่า เมี่ยน เอย สีง ลี่ง หฒวัง , สีง ลี่ง ฯฒฯ ปุน นิ่น เซียว ต้าย เญย เซ เหยียด ลิ์ว เญย แหม่ง .
48006009	โหฒว คู้ สี่ , ไม้ ตู๋ง เฮญี้ยว หนัม . สี ก๊อง บัว ไม้ ถุย นอ , เถา เฒี่ยง โห่ บัว ฯฒฯ ม่าย เซียว-เซ่ง .
48006010	ฮนั้ง หน่าย , หาย หฒั่น ม่าย ฉัง , บัว อ๋อย หฒุ โหฒว คู้ สี่ เถง หฒวัง เมี่ยน . เหล่ง เจ๊ย เญย อ๋อย หฒุ เถง เหว่ย เสียน เย​ซู เป๋น เหยียด เปย๊า เมี่ยน วั้ว เต๋ย .
48006011	เม่ย บัว หมั่ง ก๋า ! เยีย หล่ง เยีย กั้น เญย ปั์ว เฟี้ย หฑั่ง ด่ง น้าย โฮล ปุน เม่ย บัว .
48006012	ต้ง อ๋อย โต้ว กั้น ตุ๊ เฮมียน-หมิ่น วั้ว เต๋ย อ๋อย อ๊าบ เม่ย บัว เจี๋ย ก๊าด เญย เล์ย . นิ่น บัว ฮนั้ง น้าย นอ โหฒว เซ เหว่ย หฒุ ไม้ อ๋อย เหว่ย กี​ตู่ เญย เหฒียบ หฑั่ง จ๋า หฒุ เมี่ยน โหฒว โตะ นิ่น บัว .
48006013	ไม้ กุ๊น นิ่น บัว กั้น เจี๋ย ก๊าด เญย เล์ย , นิ่น บัว ฒู้ง ไม้ เอย เล์ย-หลัด โหฒว . นิ่น บัว ขูง อ๋อย เม่ย บัว เจี๋ย ก๊าด เญย เล์ย เหว่ย ปู๋ง หว่า-เหมา ก๊อง เม่ย บัว เจี๋ย ก๊าด เญย เล์ย หมี่ อ๊ะ ฮนั้ง .
48006014	มป่า เยีย กั้น ฒู้ง ไม้ อ๋อย ปู๋ง หว่า-เหมา , ธ้วด ลิ์ว ปู๋ง หว่า-เหมา ก๊อง บัว เญย เฒี้ยว เย​ซู กี​ตู่ เญย เหฒียบ หฑั่ง จ๋า . เซ หลาย เหฒียบ หฑั่ง จ๋า ป้าม เกน หฒุ ตีง ไต่ , ป้าม เกน เญย เหยียด ฒู้ง ฯฒฯ เกวน ไม้ หฒุ เยีย . เยีย หย่า หฒุ ตีง ไต่ ฯฒฯ เกวน ไม้ หฒุ ป้าม เกน .
48006015	เจี๋ย ก๊าด เญย เล์ย ไฟ ไม้ เจี๋ย เซ ไม้ หล่ง เจี๊ยน . หล่ง เจี๊ยน เญย เซ โหฒว เซียง-เหฒย ต้าย เญย เมี่ยน .
48006016	โท้ ทิน-ฮู่ง เหธย แป้ง ออน หย่า ค้อ-เลี่ยน เหยียด ฒู้ง กัน น้าย หญู่ง เล์ย เญย เมี่ยน , แอ๋ง เหธา ทิน-ฮู่ง เญย เฒียน อิ​สะ​ลา​เอน เมี่ยน .
48006017	เซ้ด เมว์ย เยีย อ๋อย ก๊อง , ยั่ง น้าย เจี๋ย ไม้ ตู๋ง ปุน หาย เต้า หละเญ้า เยีย , เหว่ย หฒุ เยีย เญย ซิน ม่าย หนาน ฮนั้ง ม่าย เหยียน ปุน ธีง เยีย โหฒว เย​ซู เญย โน่ว .
48006018	ก๋อ-โย์ว อ่า , โท้ บัว เญย เฒี้ยว เย​ซู กี​ตู่ เหธย เอน ปุน เม่ย บัว หฒวัง เมี่ยน . อา​เมน .
49001001	เยีย , เปา​โล , เอย ทิน-ฮู่ง เญย หฒะเอ๋ย โหฒว กี​ตู่ เย​ซู เญย กง-โฒ่ . เยีย เฟี้ย เฝียน ปุน เยียม เอ​เฟ​โซ ฒี่ง , ทิน-ฮู่ง เญย เมี่ยน , ต้ง เหฒียบ ฒัวะ เญย เสียน กี​ตู่ เย​ซู วั้ว เต๋ย .
49001002	โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
49001003	เธง บัว เญย เฒี้ยว เย​ซู กี​ตู่ เญย เตีย , ทิน-ฮู่ง , เหว่ย หฒุ บัว เหธา กี​ตู่ จวั่ง แหม่ง เฒี่ยง ทิน-ฮู่ง ฯฒฯ ปุน สีง ลี่ง เหธย ทิน-ต้อง เญย หญู่งๆ ฟุ ปุน บัว .
49001004	เยียม ไม้ แก้ง เหฒย ลู่ง เหฒย เดา วั้ว หฒั่น , ทิน-ฮู่ง ฒู้ง กิ๊น บัว ต้าย ปุน บัว เขา กี​ตู่ เป๋น นิ่น เญย เมี่ยน , เยียม นิ่น เญย หฑะเฮมียน ธีง-เหฑ่ง , ไม้ ลั่ม ก๊อง ต๋อง .
49001005	ทิน-ฮู่ง ฮนั้ม บัว ฯฒฯ จา-ด่าง ตี่ง เหฒียง หล่ง เย​ซู กี​ตู่ ปุน บัว เป๋น นิ่น เญย น่าม โญ์ว . น้าย เซ เอย นิ่น กั้น เญย หฒะเอ๋ย หย่า หอบ นิ่น เญย เฮญี้ยว .
49001006	บัว อ๋อย หฒุ เธง ทิน-ฮู่ง เหว่ย นิ่น โฮล ไห่ เญย เอน , ต้ง นิ่น หล่ง นิ่น เญย ตอน - ฮนั้ม แปะๆ เหธย ปุน บัว , เญย เอน .
49001007	บัว เขา กี​ตู่ เญย ฑย้าม หฒัวะ บัว หฑวน ต้าย , กวั่ง บัว เญย ฒุ์ย . น้าย เซ ทิน-ฮู่ง โฮล ไห่ เญย เอน ,
49001008	ต้ง นิ่น เอย นิ่น เญย ธง-เม่ง เหธา นิ่น ฮิ้ว หม่าน สี่ ธั้มๆ เญย เหธย ปุน บัว .
49001009	ทิน-ฮู่ง ปุน บัว ฮิ้ว ตุ๊ นิ่น จา-ด่าง ตี่ง หล่ง กี​ตู่ โหฒว เหฒียง เญย หฒะเอ๋ย , ต้ง ไม้ แก้ง บย๋าง ย่าง เญย หฒะเอ๋ย .
49001010	นิ่น เญย หฒะเอ๋ย เซ ฮนั้ง น้าย . ฒั้ว ตี่ง ต้าย เญย หญุด เฒ้ย ปวั๊ง , ทิน-ฮู่ง อ๋อย เฒาะ เหยียด ฒู้ง เยียม ทิน-ต้อง , เยียม ป้าม เกน เญย หม่าน หมวด กั๊บ เจี๊ยน เกวย กี​ตู่ กุ๊น .
49001011	เหยียด ฒู้ง สี่ ธ้วด ต้าย เอย ทิน-ฮู่ง เญย หฒะเอ๋ย หย่า เอย นิ่น ตี่ง เหฒียง . ทิน-ฮู่ง เหว่ย นิ่น กั้น เญย หฒะเอ๋ย กิ๊น บัว , ปุน บัว เหธา กี​ตู่ จวั่ง แหม่ง เฒี่ยง , เป๋น นิ่น เญย เมี่ยน . นิ่น ฮนั้ง น้าย โหฒว เซ เอย นิ่น จา-ด่าง ตี่ง เหฒียง โหฒว .
49001012	เหว่ย น้าย , เยีย บัว เขา กี​ตู่ โหฒว ต้าว ปาน ม่าย ลั่ม ฮนั้ม เญย เมี่ยน ฯฒฯ อ๋อย หฒุ เธง ทิน-ฮู่ง เญย ฌัง-หล่าง .
49001013	เม่ย บัว ไฮ์ เฒียน เล์ย เญย โต์ วั้ว หฒั่น , ต้ง ปุน เม่ย บัว ตุ๊ เหฌียว เญย คู้ เฝียน , เม่ย บัว หย่า เสียน กี​ตู่ อ๊ะ . ทิน-ฮู่ง ฯฒฯ เอย นิ่น แล์ง เญย หว่า ปุน สีง ลี่ง เม่ย บัว ฮนั้ง ฆ้าบ เจี๊ยน เหยียน นอ , ปุน ธีง เม่ย บัว เป๋น นิ่น เญย เมี่ยน .
49001014	สีง ลี่ง โหฒว ฮนั้ง ตี่ง-ฒิ่น ตี่ง เจี๊ยน บัว , ฒั้ว นิ่น หฒัวะ เหฑ่ง นิ่น เญย เมี่ยน หฑวน , ฯฒฯ ตุ๊ ทิน-ฮู่ง แล์ง ปุน นิ่น เญย เมี่ยน เสี่ยว เญย จา-ตี้ง . บัว อ๋อย หฒุ เธง นิ่น เญย ฌัง-หล่าง .
49001015	เหว่ย น้าย , เยียม เยีย ไฮ์ ลิ์ว เม่ย บัว เสียน เฒี้ยว เย​ซู หย่า ฮนั้ม ทิน-ฮู่ง เญย หฒวัง เมี่ยน ,
49001016	เยีย ไม้ ตี้ง เลี่ยว เญย เหว่ย เม่ย บัว แล์ง ฒี่ง ทิน-ฮู่ง . หาย หฒั่น เต๋า เก๋า หย่า จั๋ง เถา เม่ย บัว .
49001017	เยีย โท้ บัว เญย เฒี้ยว เย​ซู กี​ตู่ เญย ทิน-ฮู่ง , ฌัง-หล่าง เญย หฒั่ง เตี๋ย , เหธย สีง ลี่ง ปุน เม่ย บัว , ฯฒฯ ปุน เม่ย บัว ม่าย ธง-เม่ง หย่า หล่าว ย่าง ปุน เม่ย บัว เฒียนๆ ฮิ้ว ตุ๊ ทิน-ฮู่ง .
49001018	เยีย โท้ หฒั่ง เตี๋ย คอย ฆอย เม่ย บัว เญย เฮญี้ยว ปุน เม่ย บัว ไฮ่ ฮิ้ว ตุ๊ นิ่น เญย ฌัง , ฯฒฯ ฮิ้ว ตุ๊ นิ่น เห่ว เม่ย บัว ต้าย ปุน เม่ย บัว ม่าย ลั่ม ฮนั้ม อ๋อย ตุ๊ หาย หญู่ง , หย่า ปุน เม่ย บัว ฮิ้ว ตุ๊ ทิน-ฮู่ง แล์ง ปุน นิ่น เญย เมี่ยน เสี่ยว เญย จา-ตี้ง ด่ง หาย โฮล , ด่ง หาย ฌัง-หล่าง ,
49001019	หย่า ปุน เม่ย บัว ฮิ้ว ตุ๊ นิ่น เญย ชะ เหว่ย บัว เสียน นิ่น เญย เมี่ยน หฒะเก้ง โฮล ไห่ . น้าย หญู่ง ชะ เซ ฟี่ ฮนั้ง
49001020	กี​ตู่ ไต่ มี่ง มป่า ทิน-ฮู่ง หล่ง ปุน กี​ตู่ นั่ง ต้าย หย่า ปุน เยียม ทิน-ต้อง เฒว์ย เจี๊ยน นิ่น เญย บย่าว แหมง วั้ว หญู่ง ต้ม ชะ .
49001021	นิ่น ปุน กี​ตู่ ฒู้ง เก้า ฮลัง เจี๋ย เหยียด หฒวัง กุ๊น ด๊าม-ลู่ง เญย , ม่าย หลี่ง ม่าย ชะ เญย , โหฒว โฮล กุ๊น สี่ วั้ว เต๋ย เหยียด ฒู้ง . หย่า ปุน นิ่น ม่าย เม่ง โห่ เก้า โฮล เจี๋ย , ไม้ ตาน เยียม น้าย กิ๊ด ลู่ง เดี๊ย ฮนั้ง , หย่า เยียม ตะเหญ่ย กิ๊ด .
49001022	ทิน-ฮู่ง หย่า เฒาะ หม่าน หมวด เฮยี้ยด กี​ตู่ เญย เหฒา-เดี๊ย , พ้าย นิ่น โหฒว จิว-ปาง เญย มฆ้อง กุ๊น จิว-ปาง เญย หญู่งๆ .
49001023	จิว-ปาง เซ กี​ตู่ เญย ซิน หย่า โหฒว ปุน กี​ตู่ ตุ้น ยุ่น เหฑ่ง . กี​ตู่ เซ ต้ง ปุน หญู่งๆ ตุ้น ยุ่น เหฑ่ง วั้ว เต้า .
49002001	ฒิ่น ด่าง หลาย เม่ย บัว ไม้ หมวัง ทิน-ฮู่ง เญย หว่า หย่า ป์าม ฒุ์ย , เม่ย บัว เซ ต๋อง ไต่ หมี่ อ๊ะ .
49002002	วั้ว หฒั่น เม่ย บัว ขูง กัน ป้าม เกน เอ๊าะ ไห่ เญย หฒะเอ๋ย ฮนั้ง . เม่ย บัว หมวัง กุ๊น ด๊าม-ลู่ง วั้ว เต้า , ต้ง อี้ หฒั่น เยียม ไม้ หมวัง ทิน-ฮู่ง เญย หว่า วั้ว เต๋ย เมี่ยน เญย เฮญี้ยว โหฒว กง วั้ว เต้า เมี้ยน .
49002003	ฒิ่น ด่าง บัว เหยียด ฒู้ง เยียม วั้ว เต๋ย เมี่ยน บุด๋ง ขูง เอย บัว เญย เฮญี้ยว หั่น โหฒว , เซว่ย กั้น เญย ซิน , กั้น เญย เฮญี้ยว อ๋อย โหฒว เญย ฯฒฯ โหฒว อ๊ะ . เหว่ย น้าย , หฒิว บัว เญย เฟียม-ฝีง บัว มต้าย ฮนั้ง วั้ว เต๋ย นอ , หฒุ ทิน-ฮู่ง โน์ว บัว .
49002004	มป่า ทิน-ฮู่ง หฒะเก้ง ค้อ-เลี่ยน ไห่ เมี่ยน หย่า ด่ง หน่าย ฮนั้ม บัว ,
49002005	ไม้ กุ๊น บัว หลาย ไม้ หมวัง ทิน-ฮู่ง เญย หว่า ต๋อง ไต่ หมี่ อ๊ะ , นิ่น ปุน บัว เหธา กี​ตู่ นั่ง ต้าย เฒี่ยง เจี๊ยน . เม่ย บัว ตุ๊ เหฌียว เซ เหว่ย ทิน-ฮู่ง เญย เอน .
49002006	ทิน-ฮู่ง ปุน บัว เหธา กี​ตู่ เย​ซู จวั่ง แหม่ง นั่ง ต้าย หย่า เหธา นิ่น เฒว์ย เจี๊ยน วั้ว ทิน-ต้อง .
49002007	ทิน-ฮู่ง ฮนั้ง น้าย โหฒว เหว่ย ฆะฮ้า กิ๊ดๆ ลู่ง เดี๊ย นิ่น ไฮ่ ปิ๋ว เม่ง นิ่น โฮล ! ไห่ เญย เอน , ต้ง นิ่น หล่ง กี​ตู่ เย​ซู ปิ๋ว เม่ง นิ่น ด่ง หาย ฮนั้ม บัว .
49002008	เม่ย บัว ตุ๊ เหฌียว เซ เหว่ย ทิน-ฮู่ง เญย เอน , เหว่ย หฒุ เม่ย บัว เสียน เขา นิ่น . เซ ไม้ เฒ์ย เม่ย บัว กั้น โหฒว เญย , เซ ทิน-ฮู่ง เหธย ปุน เญย ฒี่ง เหญ่ย .
49002009	เมี่ยน ตุ๊ เหฌียว เซ ไม้ เฒ์ย เขา กั้น โหฒว เญย สี่ , เหว่ย ไม้ ปุน หาย เต้า ไฮ่ ปู๋ง หว่า-เหมา .
49002010	เซ ทิน-ฮู่ง เญย ปั์ว-เต้า เหฒย บัว ต้าย , ปุน บัว เหธา กี​ตู่ เย​ซู จวั่ง แหม่ง เฒี่ยง , เหว่ย เยียม เสย หฒั่ง โหฒว คู้ สี่ , ต้ง ทิน-ฮู่ง จา-ด่าง หลิ่ว เล์ย เหฒียง อ๋อย บัว โหฒว เญย คู้ สี่ .
49002011	เม่ย บัว อ๋อย หฒุ จั๋ง เจี๊ยน เม่ย บัว ฒิ่น ด่าง ฮนั้ง หาย นอ . เม่ย บัว ธ้วด เสย ต้าย มต้าย จั๋น , ต้ง ยิว​ไท เมี่ยน เห่ว “ ไม้ เจี๋ย ก๊าด เญย เล์ย เญย เมี่ยน . ” ยิว​ไท เมี่ยน เห่ว กั้น โหฒว “ เจี๋ย ก๊าด เญย เล์ย เญย เมี่ยน . ” ( น้าย ก๊อง หฒุ เมี่ยน ฮนั้ง หาย นอ โหฒว ปุน กั้น เญย ซิน . )
49002012	อ๋อย หฒุ จั๋ง เจี๊ยน , วั้ว หฒั่น เม่ย บัว ไม้ เหธา กี​ตู่ จิว ทง , ไม้ ตุ๊ โหฒว อิ​สะ​ลา​เอน แปะ ฝีง . ทิน-ฮู่ง เหลียบ แหง่ง หว่า ต้าย แล์ง ปุน เญย , ไม้ ม่าย เม่ย บัว เญย ป่วน . เม่ย บัว เยียม น้าย ป้าม เกน ไม้ ลั่ม ฮนั้ม ต๋อง หย่า ไม้ ม่าย ทิน-ฮู่ง .
49002013	ฒิ่น ด่าง เม่ย บัว เล่ย ทิน-ฮู่ง โก มป่า อี้ หฒั่น เม่ย บัว เขา กี​ตู่ เย​ซู เญย ฑย้าม ตุ๊ นิด ฟัด ทิน-ฮู่ง .
49002014	เหว่ย หฒุ กี​ตู่ กั้น ปุน อี ปูง หอบ เฮญี้ยว ต้าย , ปุน ยิว​ไท เมี่ยน เหธา จั๋น เป๋น เหยียด ฝีง . นิ่น หล่ง นิ่น กั้น เญย ซิน เหมียด เหฑ่ง เหฆน เจี๊ยน ปุน นิ่น บัว อี ปูง ม่าย วิน เญย หลาด .
49002015	นิ่น หล่ง นิ่น กั้น เญย ซิน กวั่ง ยิว​ไท เมี่ยน เญย เล์ย-หลัด , ต้ง นิ่น บัว เญย หลี่ง เหธา เล์ย , เหว่ย ปุน อี ปูง เขา นิ่น กั๊บ เจี๊ยน เป๋น เหยียด เต้า เซียง-เมี่ยน หมี่ อ๊ะ . ฮนั้ง หน่าย ปุน อี ปูง หอบ เฮญี้ยว ต้าย .
49002016	เย​ซู เยียม เหฒียบ หฑั่ง จ๋า ไต่ เหว่ย เหมียด เหฑ่ง นิ่น บัว อี ปูง เญย วิน , ปุน อี ปูง เหธา ทิน-ฮู่ง หอบ เฮญี้ยว ฯฒฯ เป๋น เหยียด ฝีง .
49002017	กี​ตู่ ต้าย ฒุ่น แป้ง ออน เญย คู้ เฝียน บั๋ว เม่ย บัว , ต้ง เล่ย ทิน-ฮู่ง โก เญย จั๋น , หย่า ฒุ่น บั๋ว เยียม นิด ทิน-ฮู่ง ฟัด เญย ยิว​ไท เมี่ยน .
49002018	เหว่ย หฒุ กี​ตู่ ปุน บัว เหยียด ฒู้ง , ยิว​ไท เมี่ยน เหธา จั๋น , ตุ๊ จวั่ง ดุ เต้า สีง ลี่ง มี่ง ตุ๊ เถา หฒั่ง เตี๋ย เญย หฑะเฮมียน .
49002019	ฮนั้ง หน่าย , เม่ย บัว จั๋น อี้ หฒั่น ไม้ เฒ์ย โหฒว กั้น ฝีง ไฟ กั้น นอม เต่ย-ปูง ต้าย เญย แคะ . เม่ย บัว อี้ หฒั่น เหธา ทิน-ฮู่ง เญย เมี่ยน เป๋น เหยียด ฝีง หมี่ อ๊ะ , หย่า โหฒว ทิน-ฮู่ง เญย ฮมวั้ง ต่อย .
49002020	ทิน-ฮู่ง ปุน เม่ย บัว ปั่ง หฒวัง กง-โฒ่ เหธา ทิน-ฮู่ง เญย หฒวัง โต่ว หว่า เมี่ยน เหลียบ ต้าย เญย กอน-โด๊ะ เหธย เจี์ย ต้าย . กี​ตู่ เย​ซู กั้น โหฒว เปย๊า-เก๊าะ เก้า หล่ง เจี๊ยน เจี๋ย วั้ว คว้าย หละเปย๊ย .
49002021	กี​ตู่ ปุน วั้ว นอม เปย๊า เญย หญู่งๆ ปั่ง นิ่น ต๋าว เจี๊ยน , หย่า เหธย เจี์ย ต้าย เป๋น เฒี้ยว เญย สีง ติ่น .
49002022	เม่ย บัว เขา นิ่น ฯฒฯ ตุ๊ เหธา เหยียด ฒู้ง เขา นิ่น เญย เมี่ยน เหธย เจี์ย เป๋น นอม ทิน-ฮู่ง เญย สีง ลี่ง เยียม เญย ต๋อง .
49003001	เหว่ย น้าย เยีย , เปา​โล , เหว่ย กี​ตู่ เย​ซู หย่า เหว่ย เม่ย บัว จั๋น หฒุ หววน เจี๊ยน โล่ .
49003002	เยีย ฮนั้ม ต้าย เม่ย บัว ฒู้ง ไฮ์ ก๊อง ทิน-ฮู่ง เหธย เอน ปุน เยีย ม่าย น้าย หญู่ง กง โหฒว เหว่ย เถง เม่ย บัว จั๋น .
49003003	ทิน-ฮู่ง หล่าว ย่าง นิ่น ไม้ แก้ง บย๋าง ย่าง เญย หฒะเอ๋ย ปุน เยีย ฮิ้ว , ฮนั้ง ฒิ่น ด่าง เยีย เฟี้ย โธว เญย บั๋ว เม่ย บัว วั้ว นอ .
49003004	เม่ย บัว โตะ ลิ์ว วั้ว เต๋ย หว่า เม่ย บัว ฯฒฯ ฮิ้ว ตุ๊ เยีย ฮนั้ง หาย นอ เปียะ เฮญี้ยว ก๊อง เถา กี​ตู่ น้าย เต๋ย บย๋าง ย่าง เญย สี่ .
49003005	ฒิ่น ด่าง ทิน-ฮู่ง ไม้ ปุน เมี่ยน ฮิ้ว น้าย เต๋ย สี่ มป่า อี้ หฒั่น นิ่น หล่ง สีง ลี่ง หล่าว ย่าง ปุน นิ่น เญย ธีง-เหฑ่ง กง-โฒ่ เหธา โต่ว หว่า เมี่ยน ฮิ้ว .
49003006	เซ ฮนั้ง น้าย . คู้ เฝียน ปุน จั๋น ม่าย ป่วน จวั่ง ทิน-ฮู่ง แล์ง ปุน ยิว​ไท เมี่ยน เสี่ยว เญย จา-ตี้ง , ตุ๊ จวั่ง นอม ซิน หย่า ตุ๊ ฒิบ ป่วน เอย ทิน-ฮู่ง หล่ง กี​ตู่ เย​ซู แล์ง ต้าย เญย หว่า .
49003007	เยีย ตุ๊ โหฒว น้าย คู้ เฝียน เญย โปว เซ เหว่ย ทิน-ฮู่ง เญย เอน-ฒี่ง ฮนั้ง , ต้ง นิ่น หล่ง นิ่น เญย ต้ม ชะ เหธย ปุน เยีย เญย เอน .
49003008	เป๊ย ทิน-ฮู่ง เญย เหยียด ฒู้ง เมี่ยน , เก้า ไฝ เจี๋ย วั้ว เต้า , เยีย หธ่อ เก้า ไฝ นิ่น . มป่า ทิน-ฮู่ง เหธย เอน ปุน เยีย ไฮ่ ฒุ่น คู้ เฝียน ก๊อง กี​ตู่ ด่ง หาย หลง , ฒู้ง ก๊อง ไม้ หฒ่าย เญย เอน , บั๋ว หม่าน ฝีง จั๋น .
49003009	เยีย หย่า ก๊อง เม่ง ปุน หฒวัง เมี่ยน ฮิ้ว ตุ๊ ทิน-ฮู่ง ฒิ่น ด่าง ไม้ แก้ง บย๋าง ย่าง เญย หฒะเอ๋ย ฮนั้ง หาย นอ โหฒว เหฒียง . ฒิ่น ด่าง เยียม เหฒย ลู่ง เหฒย เดา ต้าย , ต้ง เหฒย หม่าน หมวด เญย ทิน-ฮู่ง , มวั่ง เจี๊ยน น้าย เต๋ย สี่ .
49003010	มป่า อี้ หฒั่น ทิน-ฮู่ง อ๋อย หล่ง จิว-ปาง ปุน เยียม ด๊าม-ลู่ง ม่าย หลี่ง ม่าย ชะ เญย วั้ว เต๋ย ฮิ้ว ตุ๊ ทิน-ฮู่ง เญย หญู่งๆ ธง-เม่ง .
49003011	ทิน-ฮู่ง ฮนั้ง น้าย นอ โหฒว เซ เอย นิ่น เหยียด ลิ์ว เญย หฒะเอ๋ย , ต้ง นิ่น หล่ง บัว เญย เฒี้ยว กี​ตู่ เย​ซู โหฒว เหฒียง เญย หฒะเอ๋ย .
49003012	บัว เสียน กี​ตู่ , ตุ๊ เหธา นิ่น จวั่ง แหม่ง เฒี่ยง ฯฒฯ ปู๋ง หล่าง เญย ไฮ่ มี่ง เถา ทิน-ฮู่ง เญย หฑะเฮมียน , ไม้ หฒุ กั้ม เหฑีย .
49003013	ฮนั้ง หน่าย , เยีย โท้ เม่ย บัว ไม้ ตู๋ง เฮญี้ยว หนัม , หลาย เยีย เหว่ย เม่ย บัว เสี่ยว โค้ว . น้าย เหยียด ฒู้ง เซ เหว่ย เถง เม่ย บัว ตุ๊ หลง ฮนั้ง .
49003014	เหว่ย น้าย เยีย เกว่ย เหฌี่ย หฒั่ง เตี๋ย เญย หฑะเฮมียน ,
49003015	เยียม ทิน-ต้อง เหธา เยียม ป้าม เกน ไม้ กุ๊น หาย ฝีง หาย หญู่ง เมี่ยน , ก๊อง เตีย วั้ว โจ๋ว หว่า เซ เยียม หฒั่ง เตี๋ย วั้ว โจ๋ว ธ้วด ต้าย .
49003016	เยีย โท้ หฒั่ง เตี๋ย เอย นิ่น โฮล ไห่ เญย ต้ม ฌัง-หล่าง หล่ง นิ่น เญย สีง ลี่ง เหธย ชะ ปุน เม่ย บัว เญย เฮญี้ยว กะญั์ว เฮ้น เจี์ย ต้าย .
49003017	หย่า โท้ กี​ตู่ , เหว่ย หฒุ เม่ย บัว เสียน นิ่น , เยียม เม่ย บัว เญย เฮญี้ยว กะญั์ว . โท้ ปุน เม่ย บัว ฮนั้ม นิ่น หย่า ฮนั้ม เมี่ยน ฮนั้ง เหฌี่ย ฑู่ง เฒี่ยง ตุ๊ ว้วน นอ .
49003018	ฮนั้ง หน่าย , เม่ย บัว ฯฒฯ ม่าย ชะ เหธา เหยียด ฒู้ง เสียน เญย เมี่ยน ไฮ่ เม่ง แปะ กี​ตู่ ฮนั้ม เมี่ยน เญย เฮญี้ยว ด่ง หาย จั๊ง , ด่ง หาย ด๊าว , ด่ง หาย ฮลัง , ด่ง หาย โด .
49003019	เยีย โท้ หฒั่ง เตี๋ย ปุน เม่ย บัว เม่ง แปะ กี​ตู่ ฮนั้ม เม่ย บัว ด่ง หาย ธั้ม , ไม้ กุ๊น ไม้ ม่าย หาย เต้า ไฮ่ ฮิ้ว ตุ๊ เหฑ่ง . ฮนั้ง หน่าย , ม่าย ตุ้น ยุ่น เญย ทิน-ฮู่ง เญย เฟียม-ฝีง เยียม ปวั๊ง เม่ย บัว เญย เฮญี้ยว อ๊ะ .
49003020	ทิน-ฮู่ง , เอย นิ่น หล่ง นิ่น เญย ต้ม ชะ เยียม บัว เญย เฮญี้ยว กะญั์ว โหฒว กง , ฒู้ง ไฮ่ โหฒว เก้า ธั้ม บัว ไฮ่ โท้ เญย ไฟ ฮนั้ม ตุ๊ เถา เญย .
49003021	เยีย ฯฒฯ โท้ นิ่น หล่ง กี​ตู่ เย​ซู เยียม จิว-ปาง ปุน เมี่ยน เหยียด ลิ์ว เธง นิ่น เถา หม่าน โก๊ว หม่าน ต่อย . อา​เมน .
49004001	เยีย , เปา​โล , เหว่ย เฒี้ยว เย​ซู หฒุ หววน เจี๊ยน โล่ . เยีย ขวิน เม่ย บัว , เยียม เสย หฒั่ง อ๋อย หฒุ เยียม ผุย ทิน-ฮู่ง เห่ว เม่ย บัว ต้าย วั้ว หฒั่น , อ๋อย เม่ย บัว ฮนั้ง หาย นอ เยียม .
49004002	อ๋อย หฒุ เยียม หม่าน สี่ เหญี่ยม กั้น โหฒว ไฝ , หล่ง ส่วน เฮญี้ยว , หล่ง หน่อย , โหฒว เฮญี้ยว ด๊าว ล่าน ฮนั้ม ล่าน .
49004003	อ๋อย หฒุ หล่ง เฮญี้ยว ล่าน เหธา ล่าน แป้ง ออน เญย เยียม เหว่ย เปว เจี๊ยน สีง ลี่ง เหธย ปุน หอบ ฟิม ต้ง เอ๋ย เญย เฮญี้ยว .
49004004	ม่าย ดุ นอม ซิน หย่า ม่าย ดุ เต้า สีง ลี่ง , ฮนั้ง ทิน-ฮู่ง เห่ว เม่ย บัว ต้าย ม่าย ดุ หญู่ง ม่าย ลั่ม ฮนั้ม .
49004005	ม่าย ดุ เต้า เฒี้ยว , ดุ หญู่ง โต์ เสียน , ม่าย ดุ หญู่ง ววม เญย เล์ย เจี๋ย .
49004006	หย่า ม่าย ดุ เต้า ทิน-ฮู่ง , ต้ง หม่าน เมี่ยน เญย หฒั่ง เตี๋ย . นิ่น โหฒว หม่าน เมี่ยน เญย เฒี้ยว , หล่ง หม่าน เมี่ยน โหฒว เอย นิ่น เญย หฒะเอ๋ย , หย่า เยียม หม่าน เมี่ยน กะญั์ว .
49004007	บัว เก๊าะ-เมี่ยน ตุ๊ เญย เอน เซ หฒิว กี​ตู่ กั้น ปุน ฆอย ฒี่ง เหญ่ย เก๊าะ-เมี่ยน .
49004008	ฮนั้ง กีง-โซว เฟี้ย เจี๊ยน ก๊อง , “ นิ่น ฝาว ฮลัง เจี๋ย เญย ต๋อง วั้ว หฒั่น , นิ่น ต้อ หฒุ ธ้าง เญย เมี่ยน ธั้ม กัน เจี๊ยน มี่ง ,
49004009	“ นิ่น ฝาว ฮลัง ” วั้ว โจ๋ว หว่า เญย เอ๋ย เล์ย ฮนั้ง หาย นอ ? เอ๋ย เล์ย เซ นิ่น เหฌี่ย เถา ป้าม เกน เก้า ไอ๊ เญย ต๋อง ด่าง .
49004010	เหฌี่ย ต้าย วั้ว เต้า เซ ต้ง ฝาว กู้ หงว่าย ฒู้ง เก้า ฮลัง เจี๋ย หฒวัง ลู่ง เหว่ย เยียม ปวั๊ง หม่าน หมวด วั้ว เต้า .
49004011	ต้ง น้าย เต้า ฝูง ฒี่ง เหญ่ย ปุน หม่าน เมี่ยน . ม่าย เต๋ย ตุ๊ ฒี่ง เหญ่ย โหฒว กง-โฒ่ . ม่าย เต๋ย ตุ๊ โหฒว โต่ว หว่า เมี่ยน , ม่าย เต๋ย ตุ๊ โหฒว ฒุ่น คู้ เฝียน เญย เมี่ยน , ม่าย เต๋ย ตุ๊ โหฒว โก๋ว จิว-ปาง เญย เมี่ยน , ม่าย เต๋ย ตุ๊ โหฒว ฟิน-แซง .
49004012	นิ่น ฮนั้ง น้าย นอ โหฒว เหว่ย หลิ่ว เล์ย เหฒียง ทิน-ฮู่ง เญย เมี่ยน โหฒว กี​ตู่ เญย กง เหว่ย เหธย เจี์ย กี​ตู่ เญย ซิน .
49004013	ฒั้ว เถา บัว เหยียด ฒู้ง ต้ง ติ่ว เฮญี้ยว เสียน หลง , ฮิ้ว ทิน-ฮู่ง เญย ตอน , บัว ฯฒฯ เอย ลี่ง ว่วน เญย เจ๊า เป๋น ต้ม เมี่ยน , หย่า ตุ้น ยุ่น ฮนั้ง เหฑ่ง กี​ตู่ .
49004014	เถา วั้ว หฒั่น บัว ฯฒฯ ไม้ เฒ์ย ฝุเจว๊ย อ๊ะ . ไม้ หฒุ กู๊ ไกว๋ เญย เมี่ยน หฌาว น้าย หฌาว วั้ว ดั๊ว บัว ฮนั้ง หฒุ หฑยาว ป่วน มี่ง ป่วน ต้าย , เมี้ยด มี่ง เมี้ยด ต้าย นอ . นิ่น บัว หล่ง เบี๊ยน-เบ๋ว ไฟ หล่ง กู๊ ไกว๋ เญย สี่ ดั๊ว เมี่ยน กัน จ๊า โต์-เล์ย .
49004015	ต๋าว หฑวน , บัว อ๋อย หฒุ หล่ง ฮนั้ม เมี่ยน เญย เฮญี้ยว ก๊อง เฒียน ฮนั้ง . บัว ฯฒฯ เอย ติ่วๆ เจ๊า โฮล ต้าย เป๋น ต้ม เมี่ยน ฮนั้ง กี​ตู่ , ต้ง โหฒว มฆ้อง วั้ว เต้า .
49004016	กี​ตู่ กุ๊น เจี๊ยน ซิน หฒั่ง เญย หญู่งๆ , ปุน ซิน ต๋าว ตุ๊ หอบ , เหยียด หฮลัม เหยียด หฮลัม ปั่ง ญัด ต๋าว เจี๊ยน ฯฒฯ กั๊บ เจี๊ยน เป๋น เหยียด นอม ซิน . ซิน หฒั่ง เญย หญู่งๆ โหฒว หอบ นิ่น กั้น เญย กง วั้ว หฒั่น , ล่าน ฯฒฯ ฮนั้ม ล่าน , ซิน หย่า หมั่นๆ โฮล , เหธย กั้น เจี์ย ต้าย .
49004017	เหว่ย น้าย เยีย เต๊ง เฒี้ยว เย​ซู เญย บั๋ว ขวิน เม่ย บัว , ยั่ง น้าย เจี๋ย ไม้ ตู๋ง เยียม ฮนั้ง ไม้ เสียน เญย เมี่ยน เยียม วั้ว นอ . นิ่น บัว ฮนั้ม เญย สี่ ไม้ ลั่ม หล่ง .
49004018	นิ่น บัว เญย เฮญี้ยว หฮมวัง , ไม้ เม่ง แปะ ทิน-ฮู่ง เหธย ปุน เญย แหม่ง หย่า ไม้ ม่าย นิ่น บัว เญย ป่วน เหว่ย หฒุ นิ่น บัว เญย เฮญี้ยว แหง่ง ไห่ ฯฒฯ หฮงง หมี่ อ๊ะ .
49004019	นิ่น บัว เฮมียน-เป้ย โฮ์ , ไม้ ฮิ้ว ตุ๊ ไญ้ , เซว่ย ปิ่น เอย กั้น เญย เฮญี้ยว หั่น โหฒว หญู่งๆ ไม้ ธีง-เหฑ่ง เญย สี่ .
49004020	มป่า เม่ย บัว หฒวด กี​ตู่ เญย หญู่ง เซ ไม้ เฒ์ย ฮนั้ง หน่าย .
49004021	เม่ย บัว ด่ง หาย ฒู้ง ไฮ์ ก๊อง เจี๋ย นิ่น เญย เจ๊า-โหล่ว หย่า กัน นิ่น ฯฒฯ โหะ เจี๋ย นิ่น หฌาว เญย เฒียน เล์ย .
49004022	อ๋อย หฒุ กวั่ง ฆอย กั้น เญย โล์-แหม่ง , ต้ง ปุน เม่ย บัว เยียม ฮนั้ง ฒิ่น ด่าง เม่ย บัว เยียม วั้ว หญู่ง โล์-แหม่ง . เม่ย บัว เญย โล์-แหม่ง หฒุ ดั๊ว เอย กั้น เญย เฮญี้ยว หั่น โหฒว , หมั่นๆ ฯฒฯ หว่าย เหฑ่ง หมี่ อ๊ะ .
49004023	อ๋อย หฒุ ปุน ทิน-ฮู่ง ก๊อย เม่ย บัว เญย เฮญี้ยว , เหยี่ยน เม่ย บัว เญย เอ๋ย , เป๋น เซียง เญย ต้าย .
49004024	หย่า อ๋อย หฒุ ตุ๊ เซียง-แหม่ง . น้าย หญู่ง แหม่ง ทิน-ฮู่ง เหฒย ต้าย ฒวั้ง นิ่น กั้น , เม่ย บัว ฯฒฯ เฒียนๆ เญย โหฒว ตุ๊ หอบ หย่า ธีง-เหฑ่ง เญย .
49004025	ฮนั้ง หน่าย , เม่ย บัว อ๋อย หฒุ กวั่ง , ไม้ ตู๋ง ก๊อง-แปะ ดั๊ว เมี่ยน . ล่าน เหธา ล่าน ขูง อ๋อย หฒุ ก๊อง เฒียน หว่า ฮนั้ง , เหว่ย หฒุ บัว เต้าๆ เป๋น กี​ตู่ เญย ซิน เญย เหยียด หญู่ง .
49004026	สี ก๊อง “ เม่ย บัว เฉีย เจี์ย , ไม้ ตู๋ง เฉีย เจี์ย ต้าย ป์าม ฒุ์ย . ” หย่า ไม้ ตู๋ง เฒี่ยง ฮนอย เฉีย เจี์ย เถา บะฮนอย ด๊อด .
49004027	หย่า ไม้ ตู๋ง ปุน เมี้ยน เญย ฮู่ง ม่าย ฉัง เปียะ .
49004028	ฒิ่น ด่าง โหฒว หฒะ หนิ่ม กะน้าย วั้ว เต๋ย อ๋อย หฒุ กวั่ง , ไม้ ตู๋ง แอ๋ง หนิ่ม . ต๋าว หฑวน อ๋อย หฒุ หล่ง กั้น เญย ปั์ว โหฒว ม่าย ลั่ม หล่ง เญย กง ยู์ง กั้น เญย แหม่ง หย่า เฑีย เมี่ยน จ่ม เมี่ยน .
49004029	ไม้ ตู๋ง ปุน เม่ย เญย ฑุ่ย ก๊อง ธ้วด ไม้ เป๋น เญย หว่า . อ๋อย หฒุ ก๊อง ไฮ่ เถง เมี่ยน เญย หว่า ฮนั้ง , ต้ง ไฮ่ เหธย เมี่ยน ผุย นิ่น บัว เฉียม หฒุ เหว่ย ปุน หมวัง เญย เมี่ยน ตุ๊ หลง .
49004030	หย่า ไม้ ตู๋ง ปุน ทิน-ฮู่ง เญย สีง ลี่ง เฑ่า . ทิน-ฮู่ง ปุน สีง ลี่ง เม่ย บัว , ฮนั้ง ฆ้าบ เจี๊ยน เหยียน นอ , ฒั้ว ทิน-ฮู่ง อ๋อย หฒัวะ เม่ย บัว หฑวน เญย ฮนอย-เหญียะ เถา .
49004031	อ๋อย หฒุ กวั่ง อิม เญย เฮญี้ยว , ไม้ ตู๋ง โน์ว เมี่ยน , ไม้ ตู๋ง เฉีย เจี์ย , ไม้ ตู๋ง เหน่าๆ เญย แฑง จ๋า , ไม้ ตู๋ง ก๊อง โตะ เมี่ยน . หย่า อ๋อย หฒุ กวั่ง เหฑ่ง หญู่งๆ ฑอง เมี่ยน เญย สี่ .
49004032	ต๋าว หฑวน , ล่าน อ๋อย หฒุ โหฒว หลง ปุน ล่าน , ล่าน ค้อ-เลี่ยน ล่าน , หย่า อ๋อย หฒุ กวั่ง ล่าน โหฒว ต่อง ล่าน เญย สี่ ฮนั้ง ทิน-ฮู่ง หล่ง กี​ตู่ กวั่ง เม่ย บัว เญย ฒุ์ย วั้ว นอ .
49005001	เหว่ย หฒุ เม่ย บัว โหฒว ทิน-ฮู่ง ฮนั้ม ไห่ เญย น่าม โญ์ว อ๋อย หฒุ หฒวด นิ่น เญย หญู่ง โหฒว .
49005002	เม่ย บัว โหฒว หญู่งๆ สี่ อ๋อย หฒุ ฮนั้ม เมี่ยน ฮนั้ง กี​ตู่ ฮนั้ม บัว , เหว่ย บัว เซี้ย แหม่ง , ฮนั้ง เฒาะ ดาง เญย กะน้าย ฝ่ง ห่อ เหฒี่ย ปุน ทิน-ฮู่ง นอ .
49005003	เม่ย บัว โหฒว ทิน-ฮู่ง เญย เมี่ยน ฯฒฯ เยียม เม่ย บัว บุด๋ง ไม้ ตู๋ง โหฒว , เลี่ยม ไม้ ตู๋ง ก๊อง เถา ปวั้ง เลี่ยว เญย สี่ , ไฟ ไม้ ธีง-เหฑ่ง เญย สี่ , ไฟ เม้า กะน้าย เญย สี่ .
49005004	เม่ย บัว หย่า ไม้ หอบ หฒุ ควั้น เทียน ก๊อง หว่า-หฒ่าน , ไฟ หว่า-โธว ไฟ หาย หญู่ง พะลี พะหลาย เญย หว่า . หอบ หฒุ ก๊อง หว่า แล์ง ฒี่ง ทิน-ฮู่ง เก้า หลง .
49005005	เม่ย บัว อ๋อย หฒุ ฮิ้ว ตี่ง , หาย เต้า โหฒว ปวั้ง เลี่ยว เญย สี่ , ไฟ โหฒว ไม้ ธีง-เหฑ่ง เญย สี่ , ไฟ เม้า กะน้าย , ( เหว่ย หฒุ เม้า กะน้าย เซ ต๋อง ป๋าย หมิ่ว-ฝัง , ) วั้ว เต้า ฒู้ง ไม้ ม่าย ป่วน เยียม กี​ตู่ เหธา ทิน-ฮู่ง เญย กั๊วะ .
49005006	ไม้ ตู๋ง ปุน หาย เต้า หล่ง ขูง-หว่า ดั๊ว เม่ย บัว . เซ หลาย น้าย หญู่ง สี่ ทิน-ฮู่ง โน์ว ไห่ , ไม้ หมวัง นิ่น เญย หว่า วั้ว เต๋ย เมี่ยน .
49005007	เหว่ย น้าย , ไม้ ตู๋ง เหธา น้าย หญู่ง เมี่ยน โหฒว ต่อย .
49005008	ฒิ่น ด่าง เม่ย บัว เยียม หฮมวัง มป่า อี้ หฒั่น เม่ย บัว เสียน เฒี้ยว เม่ย บัว ฯฒฯ เยียม ฌัง กะญั์ว . ฮนั้ง หน่าย , เม่ย บัว อ๋อย หฒุ โหฒว ผุย เยียม ฌัง เญย เมี่ยน ,
49005009	เหว่ย หฒุ เยียม ฌัง ธ้วด เญย เซ หญู่งๆ หลง เญย , หอบ เญย , เหธา เฒียน เญย สี่ ฮนั้ง .
49005010	เม่ย บัว อ๋อย หฒุ สัม หมั่ง ก๋า ไฮ่ โหฒว หาย หญู่ง เหว่ย ปุน เฒี้ยว อะเฮน้ย .
49005011	ไม้ ตู๋ง เหธา เยียม หฮมวัง เญย เมี่ยน โหฒว นิ่น บัว ไม้ ลั่ม หล่ง เญย สี่ . ต๋าว หฑวน อ๋อย หฒุ ปุน น้าย เต๋ย สี่ ธ้วด ย่าง ต้าย ,
49005012	เหว่ย หฒุ เลี่ยม ก๊อง เถา นิ่น บัว ปี๋ง เจี๊ยน โหฒว เญย สี่ ฒู้ง ไญ้ ไห่ อ๊ะ .
49005013	ฌัง หฒิว เจี๊ยน หาย หญู่ง , วั้ว หญู่ง ฯฒฯ ปวัด ตุ๊ เฒียน ,
49005014	เหว่ย หฒุ ฌัง หฒิว หาย หญู่ง , วั้ว หญู่ง ฯฒฯ ฌัง อ๊ะ . เหว่ย น้าย ม่าย โจ๋ว หว่า ก๊อง , “ มฌ่อม เญย เมี่ยน อ้า ! เญีย ต้าย ม่าะ ! ไต่ มี่ง เญย เมี่ยน นั่ง ต้าย ม่าะ ! กี​ตู่ ฯฒฯ หฒิว เจี๊ยน ฌัง เม่ย . ”
49005015	ฮนั้ง หน่าย , เม่ย บัว เยียม เสย หฒั่ง อ๋อย หฒุ ไฝ ฟิม เม่ย บัว ฮนั้ง หาย นอ เยียม . ไม้ ตู๋ง ฮนั้ง เมี่ยน หฮงง เมี่ยน , อ๋อย หฒุ ฮนั้ง ธง-เม่ง เญย เมี่ยน วั้ว นอ .
49005016	อ๋อย หฒุ หล่ง ตุ๊ หอบ เฒี่ยง โห่ , เหว่ย หฒุ อี้ หฒั่น เญย หญุด เฒ้ย เซ เอ๊าะ ไห่ .
49005017	ไม้ ตู๋ง โหฒว เมี่ยน หฮงง เมี่ยน . อ๋อย หฒุ เม่ง แปะ เฒี้ยว เญย หฒะเอ๋ย ฮนั้ง หาย นอ .
49005018	ไม้ ตู๋ง ฮบ ติ๊ว ฆวิน . ติ๊ว เซ ปุน เมี่ยน โหฒว หว่าย สี่ . ต๋าว หฑวน อ๋อย หฒุ ปุน สีง ลี่ง เยียม ปวั๊ง เฮญี้ยว .
49005019	อ๋อย หฒุ หล่ง สีง ฑูง , เธง ทิน-ฮู่ง เญย ฑูง , เหธา สีง ลี่ง ปุน เมี่ยน เป๋น ธ้วด เญย ฑูง , ล่าน เหธา ล่าน ก๊อง . หย่า อ๋อย หฒุ หล่ง เฮญี้ยว ป๋าว ฑูง เธง เฒี้ยว .
49005020	หย่า อ๋อย หฒุ เต๊ง บัว เฒี้ยว เย​ซู กี​ตู่ เญย บั๋ว หฒั่นๆ เหว่ย หม่าน สี่ แล์ง ฒี่ง หฒั่ง เตี๋ย ทิน-ฮู่ง .
49005021	เม่ย บัว อ๋อย หฒุ ล่าน บัวะ ล่าน เหว่ย หฒุ เม่ย บัว ล่ม ฑ่อย ท่าย กี​ตู่ .
49005022	เม่ย บัว โหฒว เอ๊า เญย เมี่ยน อ้า ! เม่ย บัว อ๋อย หฒุ บัวะ กั้น เญย โหฆ ฮนั้ง เม่ย บัว บัวะ เฒี้ยว เย​ซู วั้ว นอ .
49005023	เหว่ย หฒุ โหฆ โหฒว เอ๊า เญย มฆ้อง ฮนั้ง กี​ตู่ โหฒว จิว-ปาง เญย มฆ้อง วั้ว นอ . จิว-ปาง โหฒว กี​ตู่ เญย ซิน , กี​ตู่ หย่า โหฒว จิว-ปาง เญย เหฌียว เฒี้ยว .
49005024	จิว-ปาง ฮนั้ง หาย นอ บัวะ กี​ตู่ , เอ๊า หย่า อ๋อย หฒุ ฮนั้ง วั้ว นอ เยียม หม่าน สี่ บัวะ นิ่น เญย โหฆ .
49005025	โหฒว โหฆ เญย เมี่ยน อ้า ! อ๋อย หฒุ ฮนั้ม กั้น เญย เอ๊า ฮนั้ง กี​ตู่ ฮนั้ม จิว-ปาง , หย่า เหว่ย จิว-ปาง เซี้ย นิ่น เญย แหม่ง
49005026	เหว่ย ปุน จิว-ปาง ธีง-เหฑ่ง ต้าย . นิ่น หล่ง ววม หย่า หล่ง นิ่น เญย โต์ หฑาว จิว-ปาง
49005027	เหว่ย เฒาะ จิว-ปาง ฝูง ปุน นิ่น กั้น , เป๋น ฌัง-หล่าง เญย จิว-ปาง , ไม้ ไล่ ฮลบ , ไม้ เหญ่า , ไม้ หว่าย ฝัง , มป่า ธีง-เหฑ่ง เญย , ไม้ ลั่ม ต้าน ต๋อง เญย จิว-ปาง .
49005028	ฟี่ ฮนั้ง เญย , โหฆ อ๋อย หฒุ ฮนั้ม กั้น เญย เอ๊า ฮนั้ง ฮนั้ม กั้น เญย ซิน นอ . หาย เต้า ฮนั้ม กั้น เญย เอ๊า ฯฒฯ ฮนั้ม นิ่น กั้น อ๊ะ .
49005029	ไม้ ม่าย หาย เต้า ฑอง กั้น เญย ซิน , ฒู้ง หวุย หลง หย่า โก๋ว เจี๊ยน ฮนั้ง กี​ตู่ โก๋ว จิว-ปาง วั้ว นอ .
49005030	เหว่ย หฒุ บัว เต้าๆ โหฒว กี​ตู่ เญย ซิน เญย เหยียด หญู่ง .
49005031	ฮนั้ง กีง-โซว เฟี้ย เจี๊ยน ก๊อง น้าย โจ๋ว หว่า , “ เหว่ย น้าย มจั่ง ตอน ตอง จา , เล่ย นิ่น เญย เตี๋ย หม่า , เหธา เจี๊ยน นิ่น เญย เอ๊า เป๋น เหยียด เต้า หมี่ อ๊ะ . ”
49005032	เยียม น้าย เต๋ย หว่า กะญั์ว ม่าย ติ้ว โฮล ไห่ เญย เฒียน เล์ย อี้ หฒั่น บย๋าง ย่าง ธ้วด ต้าย อ๊ะ . เอย เยีย กั้น เม่ง แปะ นอ , น้าย เต๋ย หว่า ก๊อง หฒุ กี​ตู่ เหธา จิว-ปาง .
49005033	มป่า น้าย เต๋ย หว่า หย่า ก๊อง หฒุ เม่ย บัว . เม่ย บัว เต้าๆ โหฒว โหฆ เญย เมี่ยน อ๋อย หฒุ ฮนั้ม กั้น เญย เอ๊า ฮนั้ง ฮนั้ม กั้น นอ . เอ๊า หย่า อ๋อย หฒุ ท่าย กั้น เญย โหฆ .
49006001	ฝุเจว๊ย อ่า , เหว่ย หฒุ เม่ย บัว เสียน เฒี้ยว เย​ซู , เม่ย บัว อ๋อย หฒุ หมวัง เตี๋ย หม่า เญย หว่า . ฮนั้ง น้าย โหฒว เซ หอบ เญย .
49006002	“ อ๋อย หฒุ ถง หนิ่ม เม่ย บัว เญย เตี๋ย หม่า . ” น้าย เซ ตะเยี้ยด ติ้ว หลี่ง ม่าย แล์ง เญย หว่า เหธา เจี๊ยน .
49006003	ฮนั้ง น้าย , “ เหว่ย ปุน เม่ย บัว ตุ๊ หลง หย่า เฒี่ยง ตุ๊ เสี่ยว ญ่วน ด๊าว เยียม ป้าม เกน . ”
49006004	โหฒว เตีย เญย เมี่ยน อ้า ! ไม้ ตู๋ง ธัวะ เม่ย บัว เญย ฝุเจว๊ย เฉีย เจี์ย . อ๋อย หฒุ เอย เฒี้ยว เญย เล์ย ต้อ หลง ฝุเจว๊ย , หฌาว นิ่น บัว หมวัง หว่า .
49006005	โหฒว โน่ว เญย เมี่ยน อ้า ! อ๋อย หฒุ กั้ม เหฑีย , ซิน หฒิน เจี๊ยน หมวัง เม่ย บัว น้าย ป้าม เกน เญย เฒี้ยว . หย่า อ๋อย หฒุ หล่ง เหฒียบ ฒัวะ เญย เฮญี้ยว หมวัง ฮนั้ง หมวัง กี​ตู่ นอ .
49006006	ไม้ ตู๋ง ขูง ตอง เฒี้ยว เยียม เญย เฒี่ยง โห่ โหฒว หลง เหว่ย ปุน นิ่น บัว อะเฮน้ย ฮนั้ง . อ๋อย หฒุ ฮนั้ง กี​ตู่ เญย โน่ว นอ , หล่ง เฮญี้ยว เอย ทิน-ฮู่ง เญย หฒะเอ๋ย โหฒว .
49006007	โหฒว กง อ๋อย หฒุ ฌัง เฮมียน ฌัง เหมว่ย เญย โหฒว , ฮนั้ง เถง เฒี้ยว โหฒว นอ , ไม้ เฒ์ย เถง ป้าม เมี่ยน .
49006008	เหว่ย หฒุ เม่ย บัว ฮิ้ว ตุ๊ , ไม้ กุ๊น โหฒว โน่ว ไฟ โหฒว ปู๋ง ฆอย เญย เมี่ยน , หาย เต้า โหฒว หาย หญู่ง หลง เญย สี่ , เฒี้ยว เย​ซู ฯฒฯ วิ่น ฒี่ง เหญ่ย ปุน นิ่น .
49006009	โหฒว เฒี้ยว เญย เมี่ยน อ้า ! เม่ย บัว หย่า อ๋อย หฒุ ฟี่ ฮนั้ง เญย โหฒว ปุน เม่ย บัว เญย โน่ว . ไม้ ตู๋ง ก๊อง แฮะ นิ่น บัว เหว่ย หฒุ เม่ย บัว ฮิ้ว ตุ๊ เม่ย บัว เหธา นิ่น บัว จวั่ง เต้า เยียม ทิน-ต้อง เญย เฒี้ยว . นิ่น หย่า ไม้ หมั่ง หาย เต้า เญย เฮมียน .
49006010	เซ้ด เมว์ย เยีย ขวิน เม่ย บัว , เม่ย บัว อ๋อย หฒุ เขา เฒี้ยว เย​ซู หย่า หล่ง นิ่น เญย ต้ม ชะ เป๋น เมี่ยน เฮ้น เมี่ยน .
49006011	อ๋อย หฒุ เฒาะ ทิน-ฮู่ง ปุน เญย เหยียด ฒู้ง เบ๊าะ จ๋า เญย หวัวะ กิ่น ฒอง เจี๊ยน . เม่ย บัว ฯฒฯ ไฮ่ โซ้ว ตุ๊ ว้วน , แหง่ง เจี๊ยน เมี้ยน เญย ฮู่ง กู๊ ไกว๋ เญย หฒะเอ๋ย .
49006012	เหว่ย หฒุ บัว ไม้ เหธา ป้าม เมี่ยน เบ๊าะ จ๋า . เซ เหธา เยียม ด๊าม-ลู่ง โหฒว โฮล เญย , ม่าย หลี่ง ม่าย ชะ กุ๊น น้าย หฮมวัง ไห่ เญย ป้าม เกน วั้ว เต๋ย , เหธา เหยียด ฒู้ง หว่าย ไห่ เญย เมี้ยน เบ๊าะ จ๋า .
49006013	เหว่ย น้าย อ๋อย หฒุ เฒาะ ทิน-ฮู่ง ปุน ต้าย เบ๊าะ จ๋า เญย เหยียด ฒู้ง หวัวะ กิ่น ฒอง เจี๊ยน . เถา วั้ว นอม เอ๊าะ ไห่ เญย ฮนอย เม่ย บัว ฯฒฯ ไฮ่ เหธา วั้ว เต๋ย วิน-วั้ง ต๋อย-เตก . โหฒว ลิ์ว หญู่งๆ เม่ย บัว หธ่อ ไฮ่ เยียม ตุ๊ ว้วน เญย .
49006014	ฮนั้ง หน่าย , โซ้ว ว้วน ม่าะ ! หล่ง เฒียน เล์ย โหฒว โหว-ฮลาง ไซ เจี๊ยน จ๊าย . หล่ง โหฒว หอบ เญย เจ๊า โหฒว เฮลียะ-จ๊าบ ปวัง เจี๊ยน หละค้วด .
49006015	หย่า อ๋อย หฒุ หฒั่นๆ หลิ่ว เล์ย เหฒียง ฒุ่น แป้ง ออน เญย คู้ เฝียน เหว่ย โหฒว เฮ่ ตาบ .
49006016	ไม้ ตาน บัวะ น้าย . อ๋อย หฒุ หล่ง เสียน ฟิม โหฒว ท้อง-ป้าย นั้น เจี๊ยน ฯฒฯ ไฮ่ เหมียด ฮยวัง เอ๊าะ วั้ว เต้า ม่าย โต์ว เญย ฟอง-ธัง .
49006017	อ๋อย หฒุ หล่ง เหฌียว เอน โหฒว เฮลียะ-หมั่ว ด๋ง เจี๊ยน . หย่า นั้น เจี๊ยน สีง ลี่ง เญย หฑุ ด๊าว , เซ ต้ง ทิน-ฮู่ง เญย หว่า .
49006018	อ๋อย หฒุ เขา สีง ลี่ง หฒั่นๆ เหว่ย หญู่งๆ เจ๊า เต๋า เก๋า โท้ ทิน-ฮู่ง . เหว่ย น้าย อ๋อย หฒุ กีง เจี๊ยน เฮญี้ยว เต๋า เก๋า , ไม้ ตู๋ง กวั่ง . อ๋อย หฒุ ไม้ ตี้ง เลี่ยว เญย เหว่ย ทิน-ฮู่ง เญย หฒวัง เมี่ยน เต๋า เก๋า .
49006019	หย่า เหว่ย เยีย เต๋า เก๋า โท้ ทิน-ฮู่ง เถง เยีย เถา ก๊อง เญย เฒี่ยง โห่ ไฮ่ ม่าย หว่า ก๊อง ฯฒฯ ปู๋ง หล่าง เญย ฒุ่น ย่าง คู้ เฝียน ไม้ แก้ง บย๋าง ย่าง เญย เจ๊า .
49006020	เยีย เหว่ย น้าย คู้ เฝียน โหฒว โต่ว เฝียน เมี่ยน หย่า หฒุ เฮลียะ-หลิ่ม โด้ เจี๊ยน . โท้ เม่ย บัว เถง เยีย โท้ ทิน-ฮู่ง ปุน เยีย ปู๋ง หล่าง เญย ฒุ่น คู้ เฝียน หฒิว เยีย หอบ หฒุ ฒุ่น นอ .
49006021	เฒี้ยว เญย เหฒียบ ฒัวะ โปว , บัว ฮนั้ม เญย ก๋อ-โย์ว , ที​คิ​กัด , อ๋อย บั๋ว หญู่งๆ เม่ย บัว , เม่ย บัว ฯฒฯ ไฮ่ ฮิ้ว ตุ๊ เยีย ฮนั้ง หาย นอ , หย่า ฮิ้ว ตุ๊ เยีย โหฒว หาย หญู่ง .
49006022	เหว่ย น้าย เยีย พ้าย นิ่น มี่ง เม่ย บัว หน่าย , นิ่น ฯฒฯ ไฮ่ ปุน เม่ย บัว ฮิ้ว ตุ๊ เยีย บัว เยียม น้าย ฮนั้ง หาย นอ . นิ่น หย่า ไฮ่ ออน เม่ย บัว เญย เฮญี้ยว .
49006023	โท้ หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย แป้ง ออน , ปุน หฒวัง ก๋อ-โย์ว ม่าย เฮญี้ยว ฮนั้ม เมี่ยน หย่า ม่าย เสียน ฟิม .
49006024	โท้ ทิน-ฮู่ง เหธย เอน ปุน เหยียด ฒู้ง ม่าย เฮญี้ยว ฮนั้ม เฒี้ยว เย​ซู กี​ตู่ เถา ต้าว เถา เมว์ย เญย เมี่ยน .
50001001	เยีย , เปา​โล , เหธา ทิ​โม​ไท โหฒว กี​ตู่ เย​ซู เญย โปว . เยีย บัว เฟี้ย เฝียน ปุน ฟี​ลิบ​พอย ฒี่ง เสียน กี​ตู่ เย​ซู เญย เหยียด ฒู้ง เมี่ยน เหธา จิว-ปาง เญย เมี่ยน โก๋ เหธา ปอง-ปั์ว เมี่ยน .
50001002	โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
50001003	เยีย หาย หฒั่น จั๋ง เถา เม่ย บัว , เยีย เหว่ย เม่ย บัว แล์ง ฒี่ง เยีย เญย ทิน-ฮู่ง .
50001004	เยีย หาย หฒั่น เถง เม่ย บัว หฒวัง เมี่ยน เต๋า เก๋า , เยีย อะเฮน้ย เญย โท้ ทิน-ฮู่ง เถง .
50001005	เหว่ย หฒุ เยีย จั๋ง หฒุ เยียม ต้าว ฮนอย เถา อี้ หฒั่น เม่ย บัว เหธา เยีย จวั่ง เจี๊ยน คู้ เฝียน เญย กง โหฒว .
50001006	เยีย เสียน ตี่ง ทิน-ฮู่ง เยียม เม่ย บัว เญย เฮญี้ยว เจี์ย กอน โหฒว คู้ กง , หย่า อ๋อย โหฒว เจี๊ยน มี่ง เถา กี​ตู่ เย​ซู แอ๋ง ต้าย เญย ฮนอย ฯฒฯ โหฒว เหฒียง เหฑ่ง อ๊ะ .
50001007	เยีย เยียม เฮญี้ยว หาย หฒั่น หย่า จั๋ง หฒุ เม่ย บัว หฒวัง เมี่ยน หย่า ฮนั้ม เม่ย บัว . เยีย ฮนั้ง น้าย นอ ไฮ์ เซ หอบ เญย , เหว่ย หฒุ ไม้ กุ๊น เยีย หฒุ หววน เจี๊ยน น้าย โล่ , ไฟ ตุ๊ ธ้วด มี่ง แฑง ฮี่ง คู้ เฝียน ไม้ ปุน ด๊อด , หย่า ปุน เมี่ยน ฮิ้ว ตุ๊ คู้ เฝียน เซ เฒียน เญย , เม่ย บัว ล่ม ฑ่อย ตุ๊ เหธา เยีย จวั่ง ทิน-ฮู่ง เญย เอน .
50001008	ทิน-ฮู่ง เถง เยีย โหฒว ฒอง-เหฒง ก๊อง เยีย หฒะเก้ง ! ฮนั้ม เม่ย บัว หฒวัง เมี่ยน ฮนั้ง กี​ตู่ เย​ซู ฮนั้ม เม่ย บัว นอ .
50001009	เยีย เต๋า เก๋า โท้ ทิน-ฮู่ง ปุน เม่ย บัว ฮนั้ม เมี่ยน เญย เฮญี้ยว จา ธั้ม เจี๊ยน ฝาว , หย่า ปุน เม่ย บัว ม่าย ธง-เม่ง หย่า ไฮ่ สัม ตุ๊ ธ้วด หญู่งๆ .
50001010	ฮนั้ง น้าย , เม่ย บัว ฯฒฯ ไฮ่ กิ๊น โหฒว เก้า หอบ เจี๋ย หธีง ต้าย เถา กี​ตู่ แอ๋ง ต้าย วั้ว ฮนอย เม่ย บัว ฯฒฯ ธีง-เหฑ่ง , ไม้ ม่าย ต๋อง เฆ่ม .
50001011	เม่ย บัว เยียม เสย หฒั่ง เขา เย​ซู กี​ตู่ โหฒว หญู่งๆ คู้ สี่ เหว่ย ปุน เมี่ยน ท่าย ทิน-ฮู่ง , เธง ทิน-ฮู่ง .
50001012	หฒวัง ก๋อ-โย์ว อ่า , เยีย อ๋อย เม่ย บัว ฮิ้ว ตุ๊ เยีย ปวั้ง หฒุ น้าย เต๋ย สี่ ฒู้ง ปุน คู้ เฝียน หฮยาง จั๊ง เจี๊ยน มี่ง .
50001013	เหว่ย หฒุ เยีย เยียม น้าย โล่ , เหยียด ฒู้ง ฒั้ว ฮู่ง ติ่น เญย แปง เหธา เยียม น้าย เญย หฒวัง เมี่ยน ฮิ้ว ตุ๊ เซ เหว่ย กี​ตู่ เยีย หธีง หฒุ หววน เจี๊ยน .
50001014	เยีย หฒุ หววน เจี๊ยน โล่ มป่า น้าย เต๋ย สี่ เถง ตุ๊ ก๋อ-โย์ว บัว ธั้ม เสียน เฒี้ยว เย​ซู เก้า ว้วน ฯฒฯ ปู๋ง หล่าง เญย ฒุ่น ทิน-ฮู่ง เญย โต์ หย่า ไม้ กั้ม เหฑีย .
50001015	หฒะเก้ง ม่าย เต๋ย ฒุ่น กี​ตู่ เญย โต์ หลาย นิ่น บัว เหมว่ย เจี๊ยะ อ๋อย แฑง จ๋า . มป่า ม่าย เต๋ย หล่ง เฮญี้ยว ฒุ่น .
50001016	น้าย เซ เหว่ย นิ่น บัว ฮนั้ม เยีย หย่า ฮิ้ว ตุ๊ หลาย เยีย แฑง คู้ เฝียน ไม้ ปุน ด๊อด เยีย หธีง ต้าย หฒุ หววน เจี๊ยน น้าย โล่ .
50001017	เหมว่ย เจี๊ยะ แฑง จ๋า วั้ว เต๋ย ไม้ หล่ง เฮญี้ยว ฒุ่น กี​ตู่ เญย คู้ เฝียน , ขูง อ๋อย โต้ว กั้น ตุ๊ หลง ฮนั้ง . นิ่น บัว ฮนั้ง น้าย นอ โหฒว เซ นิ่น บัว ฮนั้ม ต้าย อ๋อย ปุน เยีย เยียม น้าย โล่ แอ๋ง หฒุ เก้า โค้ว .
50001018	มป่า ไม้ เป๋น หาย หญู่ง . ไม้ กุ๊น นิ่น บัว หล่ง เฮญี้ยว ฒุ่น ไฟ หละไกว้ ฒุ่น , ตะฟ่าน ฒุ่น กี​ตู่ เญย คู้ เฝียน ตุ๊ อ๊ะ . เยีย ฯฒฯ อะเฮน้ย ไห่ .
50001019	เยีย เหยียด เฒย อ๋อย จา อะเฮน้ย เหว่ย หฒุ ฮิ้ว ตุ๊ เม่ย บัว เถง เยีย เต๋า เก๋า , เย​ซู กี​ตู่ เญย สีง ลี่ง หย่า เถง เยีย , เยีย ฯฒฯ อ๋อย ตุ๊ ธ้วด โล่ .
50001020	เยีย หฒะเก้ง ! ม่าย ลั่ม ฮนั้ม เยีย ไม้ ม่าย หาย หญู่ง ปุน เยีย หฒุ ไญ้ . เยีย อี้ หฒั่น หย่า อ๋อย ฮนั้ง ฒิ่น ด่าง วั้ว นอ , ปู๋ง หล่าง เญย ก๊อง . ฮนั้ง หน่าย , ไม้ กุ๊น เยีย เฒี่ยง ไฟ ไต่ , เยีย อ๋อย เยีย โหฒว เญย เหธา ก๊อง เญย เหยียด ฒู้ง ปุน เมี่ยน ท่าย กี​ตู่ .
50001021	เยีย เฒี่ยง เจี๊ยน เซ เฒี่ยง เหว่ย กี​ตู่ . ไต่ มี่ง หธ่อ ตุ๊ เก้า หลง .
50001022	มป่า สี ก๊อง เยีย เฒี่ยง เจี๊ยน ไฮ่ โหฒว ตุ๊ ม่าย ลั่ม หล่ง เญย กง เก้า ธั้ม นอ , เยีย หย่า ไม้ ฮิ้ว ตุ๊ อ๋อย หฒุ กิ๊น หาย ติ่ว เก้า หลง .
50001023	น้าย อี ติ่ว แปง เจี๊ยน เยีย . เยีย ไฮ์ อ๋อย มี่ง เหธา กี​ตู่ เยียม . เก้า หลง น้าย ไม้ ม่าย อ๊ะ .
50001024	มป่า เยีย เฒี่ยง เจี๊ยน เซ เหว่ย เม่ย บัว เก้า หล่ง เจี๊ยน เจี๋ย .
50001025	เหว่ย น้าย เยีย ฮิ้ว ตี่ง เยีย หธ่อ อ๋อย หฒุ เยียม เสย หฒั่ง . เยีย ฯฒฯ อ๋อย เฒี่ยง เจี๊ยน เหว่ย เถง เม่ย บัว หฒวัง เมี่ยน เก้า กัน ตุ๊ หลง เม่ย บัว เสียน เญย เจ๊า หย่า เก้า เฌียน-โย่ว .
50001026	วั้ว หญู่ง เยีย แอ๋ง หฑวน เม่ย บัว หน่าย , เหว่ย หฒุ เม่ย บัว เหธา กี​ตู่ เย​ซู จวั่ง แหม่ง เฒี่ยง เม่ย บัว ฯฒฯ เก้า อะเฮน้ย เยีย .
50001027	เก้า หล่ง เจี๊ยน เจี๋ย , เม่ย บัว เยียม เสย หฒั่ง อ๋อย หฒุ โหฒว หญู่งๆ ผุย ตุ๊ กี​ตู่ เญย คู้ เฝียน . ฮนั้ง น้าย , ไม้ กุ๊น เยีย ตุ๊ มี่ง เม่ย บัว หน่าย ไฟ ไม้ ตุ๊ มี่ง , เยีย ตุ๊ ไฮ์ เมี่ยน ก๊อง เม่ย บัว เสียน ว้วน เญย , หอบ ฟิม ต้ง เอ๋ย , ต้ง ติ่ว เฮญี้ยว แฑง เจี๊ยน บัว เสียน เญย คู้ เฝียน , ไม้ ปุน ด๊อด .
50001028	ไม้ ตู๋ง กั้ม เหฑีย เหธา เม่ย บัว ต๋อย-เตก วั้ว เต๋ย . เม่ย บัว ไม้ กั้ม เหฑีย เซ โหฒว จั๋ง-โห่ ปุน นิ่น บัว ฮิ้ว ตุ๊ นิ่น บัว อ๋อย หฒุ เหมียด มป่า เม่ย บัว อ๋อย ตุ๊ เหฌียว . เซ ทิน-ฮู่ง อ๋อย เหฌียว เม่ย บัว .
50001029	ทิน-ฮู่ง เหธย เอน ปุน เม่ย บัว ฟู-สู กี​ตู่ . เซ ไม้ ตาน เสียน นิ่น ฮนั้ง , หย่า อ๋อย หฒุ เหว่ย นิ่น เสี่ยว โค้ว .
50001030	อี้ หฒั่น เม่ย บัว อ๋อย หฒุ ฮนั้ง เยีย นอ แฑง คู้ เฝียน , ไม้ ปุน ด๊อด . เม่ย บัว ฒิ่น ด่าง ปวัด เยีย แฑง เจี๋ย เญย , เม่ย บัว อี้ หฒั่น ไฮ์ เมี่ยน ก๊อง เยีย หธ่อ แฑง เจี๊ยน เยียม เญย .
50002001	สี ก๊อง เม่ย บัว เหธา กี​ตู่ จวั่ง แหม่ง เฒี่ยง ฯฒฯ เก้า จอม เฮญี้ยว , สี ก๊อง ฮิ้ว ตุ๊ กี​ตู่ ฮนั้ม เม่ย บัว ฯฒฯ ออน เม่ย บัว เญย เฮญี้ยว , สี ก๊อง เม่ย บัว เหธา สีง ลี่ง ม่าย จิว ทง , สี ก๊อง เม่ย บัว ล่าน โหฒว หลง ปุน ล่าน , ล่าน ค้อ-เลี่ยน ล่าน นอ ,
50002002	โท้ ปุน เยีย เฌียน-โย่ว เถา ต้าว . เม่ย บัว อ๋อย หฒุ ต้ง ติ่ว เฮญี้ยว , ล่าน ฮนั้ม ล่าน , หย่า อ๋อย หฒุ หอบ ฟิม ต้ง เอ๋ย .
50002003	ไม้ ตู๋ง โหฒว หาย หญู่ง เหว่ย โต้ว กั้น ตุ๊ หลง ไฟ เธง กั้น โฮล . อ๋อย หฒุ ล่าน เหธา ล่าน เหญี่ยม โหฒว ไฝ , ฝุน เมี่ยน เก้า หลง กั้น .
50002004	ไม้ ตู๋ง ขูง ฮนั้ม กั้น เญย หฑะเฮมียน , อ๋อย หฒุ ม่าย เฮญี้ยว จั๋ง เถา กะเหญี่ย เญย เมี่ยน .
50002005	เม่ย บัว อ๋อย หฒุ ม่าย เฮญี้ยว ฮนั้ง กี​ตู่ เย​ซู เญย เฮญี้ยว .
50002006	กี​ตู่ มต้าย ม่าย ทิน-ฮู่ง เญย เฟียม-ฝีง . นิ่น เหธา ทิน-ฮู่ง ฟี่ ฮนั้ง เญย
50002007	ต๋าว หฑวน นิ่น ม่าย เญย หญู่งๆ เซี้ย เจี๊ยน กวั่ง เหฑ่ง , ฒิบ โน่ว เญย เฟียม-ฝีง ,
50002008	หฒะเก้ง ม่าย เมี่ยน เญย ฝัง เฒ้ย . นิ่น กั้น หย่า แล์ง โหฒว ไฝ , หมวัง ทิน-ฮู่ง เญย หว่า เถา ไต่ ,
50002009	เหว่ย น้าย ทิน-ฮู่ง ท่าย นิ่น โหฒว เก้า โฮล เจี๋ย , หย่า ปุน นิ่น ม่าย บั๋ว เก้า ฮลัง เจี๋ย หม่าน บั๋ว เญย บั๋ว .
50002010	ฮนั้ง น้าย , เหว่ย ท่าย เย​ซู เญย บั๋ว , เยียม ทิน-ต้อง , เยียม ย่าง เกน , เหธา เยียม เยี่ยม เกน เญย เหยียด ฒู้ง
50002011	เต้าๆ อ๋อย เหญี่ยม เย​ซู กี​ตู่ โหฒว เฒี้ยว , ฯฒฯ ท่าย หฒั่ง เตี๋ย ทิน-ฮู่ง .
50002012	ฮนั้ม เญย ก๋อ-โย์ว อ่า , เหว่ย น้าย , ฮนั้ง ฒิ่น ด่าง เยีย เหธา เม่ย บัว เยียม , เม่ย บัว หฒั่นๆ หมวัง เยีย เญย หว่า . อี้ หฒั่น เยีย ไม้ เหธา เม่ย บัว เยียม อ๊ะ , มป่า เม่ย บัว เก้า อ๋อย หฒุ หมวัง หลง . อ๋อย หฒุ กั้ม เหฑีย , ซิน หฒิน เจี๊ยน หล่ง ชะ โหฒว เหฒียง เม่ย บัว ตุ๊ เหฌียว เญย กง ,
50002013	เหว่ย หฒุ ทิน-ฮู่ง หฒั่นๆ เยียม เม่ย บัว เญย เฮญี้ยว โหฒว กง , ปุน เม่ย บัว ม่าย เฮญี้ยว หย่า ม่าย ปั้น เหฒ่ย เอย เจี๊ยน นิ่น หลง เญย หฒะเอ๋ย โหฒว .
50002014	โหฒว หาย หญู่ง ไม้ ตู๋ง งบ หย่า ไม้ ตู๋ง เต๋า ฑุ่ย ,
50002015	เม่ย บัว ฯฒฯ โหฒว ทิน-ฮู่ง เญย ธีง-เหฑ่ง , ไม้ ลั่ม ไกว๋ ต๋อง เญย น่าม โญ์ว . เม่ย บัว อ๋อย หฒุ เยียม ป้าม เกน , เฮญี้ยว หว่าย , ป์าม ฒุ์ย เมี่ยน เญย ต๋อง บุด๋ง หฒิว ฌัง ฮนั้ง เหฮลย เยียม วั้ว ลู่ง หฒิว เจี๊ยน ฌัง นอ ,
50002016	ฒุ่น เฒี่ยง แหม่ง เญย โต์ ปุน นิ่น บัว . เม่ย บัว ฮนั้ง น้าย นอ โหฒว , เถา เย​ซู กี​ตู่ แอ๋ง ต้าย วั้ว ฮนอย เยีย ฯฒฯ อะเฮน้ย ไห่ เหว่ย หฒุ ฮิ้ว ตุ๊ เยีย ธ้วด ชะ โหฒว เญย กง ไม้ ด๊อด ป๊วน อ๊ะ .
50002017	เม่ย บัว เญย เสียน ฟิม เซ ฮนั้ง เหฒี่ย ปุน ทิน-ฮู่ง เญย กะน้าย นอ . สี ก๊อง เยีย หฒุ ไต๋ โต๋ ฑย้าม ธ้วด เม่ย บัว เญย เสียน ฟิม กู้ หงว่าย ฮนั้ง เธี้ย เหฒี่ย เญย กะน้าย นอ , เยีย ฯฒฯ ออน-เหลาะ หย่า เหธา เม่ย บัว หฒวัง เมี่ยน ออน-เหลาะ .
50002018	ฟี่ ฮนั้ง เญย , เม่ย บัว อ๋อย หฒุ ออน-เหลาะ , หย่า เหธา เยีย ออน-เหลาะ .
50002019	สี ก๊อง เอย เฒี้ยว เย​ซู เญย หฒะเอ๋ย นอ , เยีย อ๋อย เซี้ยบๆ เญย พ้าย ทิ​โม​ไท มี่ง เถา เม่ย บัว หน่าย เหว่ย หฒุ เยีย อ๋อย ฮิ้ว ตุ๊ เม่ย บัว เญย เฝียน , เยีย ฯฒฯ เฮญี้ยว หลง อ๊ะ .
50002020	เยีย ไม้ ม่าย หาย เต้า ฮนั้ง ทิ​โม​ไท นอ , เหธา เยีย ต้ง เฮญี้ยว เหฒียบ ฒัวะ เญย อ๋อย เถง เม่ย บัว .
50002021	เต้าๆ ขูง กุ๊น กั้น เญย หฑะเฮมียน ฮนั้ง , ไม้ ฮนั้ม เถา เย​ซู กี​ตู่ อ๋อย นิ่น บัว เถง โหฒว หาย หญู่ง .
50002022	ทิ​โม​ไท เญย เฮญี้ยว เม่ย บัว ฮิ้ว เญย . นิ่น เหธา เยีย ฒุ่น คู้ เฝียน ฮนั้ง อี ตอน-เตี๋ย จวั่ง กง โหฒว นอ .
50002023	เยีย เยี้ยด ฮิ้ว ตุ๊ เยีย กั้น เญย เจ๊า แอ๋ง ม่าย หาย หญู่ง สี่ ธ้วด , เยีย ฯฒฯ พ้าย นิ่น มี่ง เม่ย บัว วั้ว .
50002024	เยีย หย่า เขา เฒี้ยว ฮนั้ม ต้าย ไม้ เล่า เยีย กั้น หย่า ตุ๊ มี่ง เม่ย บัว หน่าย .
50002025	เยีย ฮนั้ม ต้าย อ๋อย หฒุ พ้าย เต้า บัว เญย ก๋อ-โย์ว เอ​ปา​โฟ​ดิ​ทัด หฑวน เม่ย บัว หน่าย . นิ่น เหธา เยีย จวั่ง กง โหฒว , จวั่ง แฑง คู้ เฝียน , ไม้ ปุน ด๊อด . เม่ย บัว หย่า พ้าย นิ่น ต้าย หลิ่ว เล์ย เยีย เฉียม หล่ง เญย .
50002026	นิ่น หฒะเก้ง ! จั๋ง ไห่ เม่ย บัว . เฮญี้ยว หย่า เฑ่า ไห่ เหว่ย หฒุ เม่ย บัว ไฮ์ ก๊อง นิ่น ปุ๊ด แป่ง .
50002027	นิ่น เก้ง ปุ๊ด โค้ว เญย , ค้า เต๋ย ไต่ หมี่ อ๊ะ . มป่า ทิน-ฮู่ง ค้อ-เลี่ยน นิ่น . ไม้ ตาน ค้อ-เลี่ยน นิ่น ฮนั้ง , หย่า ค้อ-เลี่ยน เยีย , ไม้ ปุน เยีย จา เฑ่า .
50002028	เหว่ย น้าย เยีย เก้า อ๋อย เห่ว นิ่น หฑวน . เม่ย บัว แอ๋ง ตุ๊ ปวัด นิ่น ฯฒฯ เฮญี้ยว หลง อ๊ะ . เยีย กั้น เญย โยว-เฑ่า หย่า ถุย เต๋ย หมี่ อ๊ะ .
50002029	นิ่น โหฒว เต้า เสียน เย​ซู เญย ก๋อ-โย์ว , เม่ย บัว ฯฒฯ อ๋อย หฒุ เฌียนๆ โย่วๆ เญย ฒิบ นิ่น . หย่า อ๋อย หฒุ ท่าย น้าย หญู่ง เมี่ยน ,
50002030	เหว่ย หฒุ นิ่น เหว่ย โหฒว กี​ตู่ เญย กง ค้า เต๋ย ไต่ หมี่ อ๊ะ . เม่ย บัว ไม้ ไฮ่ เถง เยีย โหฒว เญย , นิ่น ไม้ หล่ง แหม่ง เญย หฑิบ เจี๊ยน เถง .
50003001	เยีย เญย ก๋อ-โย์ว อ่า , เซ้ด เมว์ย เยีย หธ่อ ม่าย เต๋ย หว่า ก๊อง . เม่ย บัว เหธา เฒี้ยว เย​ซู จวั่ง แหม่ง เฒี่ยง ฯฒฯ อ๋อย หฒุ ออน-เหลาะ อ๊ะ . ฒิ่น ด่าง เยีย เฟี้ย เจี๋ย เญย หว่า เยีย แอ๋ง เฟี้ย หฑุ่น เซ ไม้ หละเญ้า เยีย , มป่า เซ เหว่ย เปว เจี๊ยน เม่ย บัว .
50003002	เม่ย บัว อ๋อย หฒุ บู้ง เจี๊ยน วั้ว เต๋ย จู๊ , ต้ง โหฒว เอ๊าะ วั้ว เต๋ย เมี่ยน . นิ่น บัว ขูง ก๊าด หว่าย ซิน ฮนั้ง .
50003003	เจี๋ย เฒียน ก๊าด เญย เล์ย เซ ต้ง บัว เหว่ย หฒุ บัว เขา สีง ลี่ง หฒั่ง ทิน-ฮู่ง . บัว เหธา กี​ตู่ เย​ซู จวั่ง แหม่ง เฒี่ยง ฯฒฯ เฌียน-โย่ว ไห่ . บัว หย่า ไม้ เขา กั้น ไฮ่ โหฒว เญย หาย หญู่ง .
50003004	ไม้ กุ๊น เยีย ไฮ่ เขา กั้น โหฒว เญย , เยีย หย่า ไม้ เขา . หาย เต้า ฮนั้ม ต้าย ไฮ่ เขา กั้น โหฒว เญย , เยีย เก้า ไฮ่ เขา .
50003005	เยีย ธ้วด เสย ต้าย ปวั๊ง เหฮยียด ฮนอย ฯฒฯ เจี๋ย ก๊าด เญย เล์ย . เยีย ธ้วด เสย เป๋น อิ​สะ​ลา​เอน เมี่ยน , เบน​ยา​มิน ฝีง , ม่าย ฮิบ​ลู เมี่ยน เญย ฑย้าม-เฟย ฮนั้ง . เอย กัน ยิว​ไท เมี่ยน เญย เล์ย-หลัด เยีย เซ ต้ง ฟา​ลิ​สี วั้ว เจ๊า เมี่ยน .
50003006	เยีย หย่า จอม เฮญี้ยว ไห่ , ฒู้ง โหฒว โตะ ห่อย จิว-ปาง . ก๊อง เถา เอย เจี๊ยน เล์ย โหฒว , เยีย โหฒว หอบ เหฑ่ง , ไม้ ม่าย ต๋อง ต้าน .
50003007	มป่า ฒิ่น ด่าง เยีย ฝุน หฒี่ ฒิ่น เญย , อี้ หฒั่น เยีย เหว่ย กี​ตู่ ฝุน ไม้ หฒี่ ฒิ่น อ๊ะ .
50003008	ไม้ ตาน น้าย . เยีย ฝุน หญู่งๆ เซ ไม้ หฒี่ ฒิ่น เหว่ย ตุ๊ เหยียด หญู่ง เก้า จ๋าย เจี๋ย . จ๋าย เจี๋ย วั้ว หญู่ง เซ เยีย ไฮ่ ฮิ้ว ตุ๊ เยีย เญย เฒี้ยว กี​ตู่ เย​ซู . เยีย กวั่ง หญู่งๆ ฝุน เป๋น กะน้าย-กวั่ง เหว่ย ตุ๊ กี​ตู่ ,
50003009	หย่า เหว่ย ตุ๊ เหธา นิ่น จวั่ง แหม่ง เฒี่ยง . เยีย กัน ยิว​ไท เมี่ยน เญย เล์ย-หลัด โหฒว มป่า ไม้ ตุ๊ เหธา ทิน-ฮู่ง หอบ เฮญี้ยว . เยีย ตุ๊ เหธา ทิน-ฮู่ง หอบ เฮญี้ยว เซ เหว่ย เยีย เสียน กี​ตู่ . เซ ต้ง ทิน-ฮู่ง กั้น ปุน เยีย หอบ นิ่น เญย เฮญี้ยว เหว่ย หฒุ เยีย เสียน กี​ตู่ .
50003010	เยีย ขูง อ๋อย ฮิ้ว ตุ๊ กี​ตู่ , หย่า ฮิ้ว ตุ๊ ปุน นิ่น นั่ง ต้าย เญย ต้ม ชะ , หย่า ม่าย ป่วน เหธา นิ่น เสี่ยว โค้ว , หย่า ฮนั้ง นิ่น นอ ไต่ ,
50003011	เหว่ย หฒุ เยีย ม่าย ลั่ม ฮนั้ม เซ เยีย ไต่ มี่ง มป่า ทิน-ฮู่ง ฒู้ง อ๋อย ปุน เยีย นั่ง ต้าย .
50003012	เยีย ไม้ เฒ์ย ก๊อง เยีย ตุ๊ ลิ์ว น้าย เต๋ย เหยียด ฒู้ง . หย่า ไม้ เฒ์ย ก๊อง เยีย ตุ้น ยุ่น เหฑ่ง . เยีย เหฌี่ย ชะ ถิว เจี๊ยน มี่ง เหว่ย อ๋อย เฒาะ ตุ๊ ฒี่ง เหญ่ย . เซ เหว่ย น้าย กี​ตู่ เย​ซู ฒู้ง เฒาะ เยีย ด่าง , เป๋น นิ่น เญย หมี่ อ๊ะ .
50003013	ก๋อ-โย์ว อ่า , เยีย ไม้ เฒ์ย ฝุน เยีย เฒาะ ตุ๊ หมี่ อ๊ะ . เยีย ขูง โหฒว ดุ หญู่ง ฮนั้ง . เจี๋ย ต้าย เญย สี่ เยีย หละคุ เหฑ่ง หมี่ อ๊ะ , หล่ง ชะ หูง เจี๊ยน วั้ว ด่าง มี่ง ,
50003014	แปง หฒะ ถิว เถา เฒาะ ตุ๊ ฒี่ง เหญ่ย เญย ต๋อง , เซ ต้ง ทิน-ฮู่ง เห่ว เยีย เขา กี​ตู่ เย​ซู มี่ง เยียม กู้ หงว่าย ตุ๊ เญย ฒี่ง เหญ่ย .
50003015	บัว หาย เต้า เอย ลี่ง ว่วน เญย เจ๊า เป๋น ต้ม เมี่ยน อ๋อย หฒุ ม่าย น้าย หญู่ง เฮญี้ยว . สี ก๊อง ม่าย เต๋ย กั้น หญู่ง ฮนั้ม , ทิน-ฮู่ง ฯฒฯ ปุน เม่ย บัว ฮิ้ว ตุ๊ เซ กั้น หญู่ง หมี่ อ๊ะ .
50003016	มป่า บัว ยั่ง เย​ซู เญย เจ๊า เถา หาย , อ๋อย หฒุ เอย เจี๊ยน วั้ว ยั่ง .
50003017	เยีย เญย ก๋อ-โย์ว อ่า , เม่ย บัว อ๋อย หฒุ ล่ม ฑ่อย หฒวด เยีย เญย หญู่ง โหฒว . หย่า อ๋อย หฒุ หลงๆ หมั่ง กัน เยีย บัว เญย หญู่ง โหฒว วั้ว เต๋ย เมี่ยน .
50003018	เหว่ย หฒุ เยีย บั๋ว เหฒีย หฑุ่น เม่ย บัว , อี้ หฒั่น ววม-เหมว่ย เหลี่ยว เจี๊ยน แอ๋ง บั๋ว หฑุ่น , ม่าย เมี่ยน ธั้ม เญย หลาย นิ่น บัว โหฒว เญย สี่ เซ โหฒว กี​ตู่ เญย เหฒียบ หฑั่ง จ๋า เญย วิน-วั้ง .
50003019	มป่า เซ้ด เมว์ย นิ่น บัว ฒู้ง หฒุ เหมียด เหว่ย หฒุ นิ่น บัว เญย เฒี่ยน เซ นิ่น บัว กั้น เญย กะเซีย . หอบ หฒุ ไญ้ เญย สี่ ต๋าว หฑวน นิ่น บัว ต้อ ต้าย โหฒว เม่ง เต้า . นิ่น บัว ขูง ฮนั้ม เถา ป้าม เกน เญย เจ๊า ฮนั้ง .
50003020	มป่า บัว โหฒว ทิน-ต้อง เญย แปะ ฝีง หย่า ฒั้ว เจี๊ยน บัว เญย เหฌียว เฒี้ยว เยียม วั้ว ทิน-ต้อง ต้าย , เซ เฒี้ยว เย​ซู กี​ตู่ .
50003021	นิ่น อ๋อย หล่ง นิ่น เญย ต้ม ชะ , ต้ง นิ่น หล่ง ปุน หม่าน หมวด เยียม นิ่น เญย ปั์ว-เดี๊ย เญย ต้ม ชะ , เฒาะ บัว เมา ไห่ , ไฮ่ ไต่ เญย ซิน ก๊อย เหยี่ยน ฯฒฯ ฮนั้ง นิ่น ฌัง-หล่าง เญย ซิน นอ .
50004001	เยีย เญย ก๋อ-โย์ว อ่า , เยีย หฒะเก้ง ฮนั้ม ไห่ , จั๋ง ไห่ เม่ย บัว . เม่ย บัว ปุน เยีย อะเฮน้ย , ปุน เยีย ออน-เหลาะ ไห่ . เธียน ฮนั้ม เญย ก๋อ-โย์ว อ่า , ฮนั้ง หน่าย เม่ย บัว อ๋อย หฒุ เขา ว้วน เฒี้ยว .
50004002	เยีย โท้ ! ยู​โอ​เดีย เหธา สิน​ทิ​เค , เม่ย บัว อี เต้า อ๋อย หฒุ เขา เฒี้ยว หอบ ฟิม ต้ง เอ๋ย .
50004003	เหฒียบ ฒัวะ จวั่ง กง โหฒว เญย ต่อย อ้า ! เยีย หย่า โท้ เม่ย เถง น้าย เต๋ย อี เต้า มเซียะ ตอน , เหว่ย หฒุ นิ่น บัว เหธา เยีย ชะ โหฒว คู้ เฝียน เญย กง , แอ๋ง ม่าย เคน​เมน เหธา เหฒ่ง เหฌี่ย เญย จวั่ง กง โหฒว เญย เมี่ยน , ต้ง ม่าย บั๋ว ฝาว เจี๊ยน เฒี่ยง แหม่ง ตาน .
50004004	เม่ย บัว อ๋อย หฒุ เขา เฒี้ยว เย​ซู หฒั่นๆ ม่าย ออน-เหลาะ . เยีย แอ๋ง ก๊อง หฑุ่น , อ๋อย หฒุ ออน-เหลาะ ม่าะ !
50004005	อ๋อย หฒุ ปุน เมี่ยน เฒียะ ตุ๊ เม่ย บัว โหฒว เฮญี้ยว ส่วน เญย เมี่ยน . เฒี้ยว เยียม ฟัด อ๊ะ .
50004006	ไม้ ตู๋ง เหว่ย หาย หญู่ง กว๋า เฮญี้ยว . อ๋อย หฒุ เหว่ย หญู่งๆ สี่ เต๋า เก๋า โจ้ว ทิน-ฮู่ง , แล์ง ฒี่ง ทิน-ฮู่ง , เอย เม่ย บัว เฉียม หล่ง เญย โท้ นิ่น เถง .
50004007	ทิน-ฮู่ง เญย แป้ง ออน , ต้ง ป้าม เมี่ยน ฒู้ง ฮนั้ม ไม้ หฒ่าย เญย แป้ง ออน , ฯฒฯ เปว เจี๊ยน เม่ย บัว เญย เฮญี้ยว เหธา ฮนั้ม เญย เจ๊า , เหว่ย หฒุ เม่ย บัว เหธา กี​ตู่ เย​ซู จวั่ง แหม่ง เฒี่ยง .
50004008	เยีย เญย ก๋อ-โย์ว อ่า , เยีย แอ๋ง ก๊อง เต๋ย เซ้ด เมว์ย หว่า . หาย หญู่ง เฒียน เญย , หอบ หฒุ ท่าย เญย , แป้ง ฟิม เญย , ธีง-เหฑ่ง เญย , หอบ หฒุ ฮนั้ม เญย , เม่ง เต้า หลง เญย , น้าย เต๋ย หลง ไห่ , หอบ หฒุ เธง เญย เหยียด ฒู้ง อ๋อย หฒุ หฒัน เจี๊ยน เฮญี้ยว .
50004009	เยีย หฌาว เม่ย บัว โหะ ลิ์ว หย่า ปุน เม่ย บัว ตุ๊ ฒิบ เญย , ต้ง เม่ย บัว ไฮ์ เยีย ก๊อง , หย่า ปวัด เยีย โหฒว เญย หญู่งๆ , เม่ย บัว อ๋อย หฒุ เอย เจี๊ยน โหฒว . ฮนั้ง หน่าย , เหธย แป้ง ออน เญย ทิน-ฮู่ง ฯฒฯ เหธา เม่ย บัว เยียม อ๊ะ .
50004010	เฒี้ยว ปุน เยีย หฒะเก้ง ออน-เหลาะ ไห่ เหว่ย หฒุ แฆะ เล่า เต๋ย มป่า อี้ หฒั่น เม่ย บัว แอ๋ง จั๋ง เถา เยีย . เยีย ไม้ เฒ์ย ก๊อง เม่ย บัว ไม้ จั๋ง , เซ เม่ย บัว ไม้ ม่าย ฉัง ปุน เยีย ฮิ้ว ฮนั้ง .
50004011	เยีย หย่า ไม้ เฒ์ย ฮนั้ง น้าย นอ ก๊อง เหว่ย หฒุ เยีย เฉียม หฒุ หาย หญู่ง . เยีย โหะ ลิ์ว ฯฒฯ ฮิ้ว ตุ๊ ไม้ กุ๊น ม่าย ธั้ม ไฟ โหฒะ เยีย ปวั๊ง เฮญี้ยว อ๊ะ .
50004012	เยีย ฮิ้ว ตุ๊ ปวั้ง ตั๋ง-โต้ว เญย เฒี่ยง โห่ , หย่า ฮิ้ว ตุ๊ ปวั้ง ม่าย เบี่ยน เญย เฒี่ยง โห่ . เยีย โหะ ลิ์ว ฯฒฯ ฮิ้ว ตุ๊ หาย หฒั่น , เยียม หาย เดา , ตุ๊ หญั่น เป๊ว ไฟ เฮญี้ยว เซีย เจี๊ยน เยียม , ม่าย เหฒ่ง ไฟ ไม้ เก๋า หล่ง , เยีย ปวั๊ง เฮญี้ยว อ๊ะ .
50004013	กี​ตู่ ปุน เยีย ม่าย ชะ , หญู่งๆ เยีย ฯฒฯ โหฒว ตุ๊ อ๊ะ .
50004014	มป่า เยีย ม่าย ขวน น่าน เญย เฒี่ยง โห่ เม่ย บัว เถง เยีย , น้าย เซ หลง ไห่ อ๊ะ .
50004015	เม่ย บัว ฟี​ลิบ​พอย เมี่ยน ฮิ้ว ตุ๊ เยีย เจี์ย กอน ฒุ่น คู้ เฝียน , ธ้วด มา​ซี​โด​เนีย วั้ว หฒั่น ไม้ ม่าย กั้น นอม จิว-ปาง ฝูง เยีย หล่ง เปียะ หล่ง ธ้วด เญย ญ่าน , ขูง เม่ย บัว กั้น เญย ฮนั้ง .
50004016	เยีย เยียม เท​สะ​โล​นิ​กา วั้ว หฒั่น เยีย เฉียม หฒุ เญย เม่ย บัว จุ๋ย ต้าย ไม้ เฒ้ย เหยียด หฑุ่น .
50004017	เยีย หย่า ไม้ เฒ์ย ขูง อ๋อย ฒิบ เม่ย บัว เญย ฒี่ง เหญ่ย . เยีย อ๋อย เม่ย บัว เญย แฒะ-ตาน ตุ๊ เหล่ย ฒิ่น ธั้ม เจี๊ยน ฝาว .
50004018	เม่ย บัว ฝูง ต้าย เญย กะน้าย เยีย ตุ๊ ฒิบ ฑ่อย หมี่ อ๊ะ , ฒู้ง เก้า ธั้ม . เอ​ปา​โฟ​ดิ​ทัด ต้อ เม่ย บัว จุ๋ย เญย ฒี่ง เหญ่ย เถา , เยีย เฉียม หล่ง เญย ฯฒฯ เก๋า เหฑ่ง อ๊ะ . เม่ย บัว เญย กะน้าย เซ ฮนั้ง เหฒี่ย เญย กะน้าย นอ , ทิน-ฮู่ง ไฮ์ ดาง เญย ฯฒฯ อะเฮน้ย ฒิบ .
50004019	เยีย เญย ทิน-ฮู่ง ม่าย ฑ่อย หญู่งๆ . เม่ย บัว เฉียม หฒุ เญย เหยียด ฒู้ง , หฒิว นิ่น ม่าย เญย นิ่น ฯฒฯ หล่ง กี​ตู่ เย​ซู เหธย ปุน เม่ย บัว .
50004020	บัว อ๋อย หฒุ เหยียด ลิ์ว เธง บัว เญย หฒั่ง เตี๋ย ทิน-ฮู่ง เถา หม่าน โก๊ว หม่าน ต่อย . อา​เมน .
50004021	โท้ บั๋ว เสียน กี​ตู่ เย​ซู เญย หฒวัง เมี่ยน เยีย จั๋ง เถา นิ่น บัว . เหธา เยีย เยียม น้าย เญย หฒวัง ก๋อ-โย์ว หย่า จั๋ง เถา นิ่น บัว .
50004022	เหยียด หฒวัง เสียน กี​ตู่ เญย เมี่ยน , เหล่ง เจ๊ย โล​มา ฮู่ง เญย เปย๊า ฒง วั้ว เต๋ย , หย่า จั๋ง เถา เม่ย บัว .
50004023	โท้ เฒี้ยว เย​ซู กี​ตู่ เหธย เอน ปุน เม่ย บัว .
51001001	เยีย , เปา​โล , เอย ทิน-ฮู่ง เญย เอ๋ย , โหฒว กี​ตู่ เย​ซู เญย กง-โฒ่ . เยีย เหธา บัว เญย ก๋อ-โย์ว , ทิ​โม​ไท ,
51001002	เฟี้ย เฝียน ปุน เม่ย บัว เยียม โค​โล​สี ฒี่ง , ทิน-ฮู่ง เญย เมี่ยน , ต้ง เหฒียบ ฒัวะ เญย เสียน กี​ตู่ เญย ก๋อ-โย์ว . โท้ บัว เญย หฒั่ง เตี๋ย ทิน-ฮู่ง เหธย เอน เหธย แป้ง ออน ปุน เม่ย บัว .
51001003	เยีย บัว หาย หฒั่น เถง เม่ย บัว เต๋า เก๋า , เยีย บัว หฒั่นๆ แล์ง ฒี่ง บัว เญย เฒี้ยว เย​ซู กี​ตู่ เญย เตีย , ทิน-ฮู่ง ,
51001004	เหว่ย หฒุ เยีย บัว ไฮ์ ก๊อง เม่ย บัว เสียน หลง กี​ตู่ เย​ซู หย่า ฮนั้ม ทิน-ฮู่ง เญย หฒวัง เมี่ยน .
51001005	คู้ เฝียน เญย เฒียน โต์ เถา เม่ย บัว หน่าย วั้ว หฒั่น , เม่ย บัว ไฮ์ ก๊อง คู้ เฝียน ม่าย ลั่ม ฮนั้ม เหว่ย เม่ย บัว เซียว เจี๊ยน วั้ว ทิน-ต้อง . เหว่ย น้าย เม่ย บัว หธีง ต้าย เสียน หลง หย่า ฮนั้ม เมี่ยน .
51001006	น้าย คู้ เฝียน ม่าย เมี่ยน ธั้ม เญย เสียน หย่า หฮยาง เจี๊ยน มี่ง ปวั๊ง ลู่ง เดี๊ย , ฮนั้ง เยียม เม่ย บัว บุด๋ง , เม่ย บัว ไฮ์ ลิ์ว คู้ เฝียน วั้ว ฮนอย หย่า เม่ง แปะ ทิน-ฮู่ง เญย เอน หฒะเก้ง ฮนั้ง หาย นอ .
51001007	เม่ย บัว ฮิ้ว ทิน-ฮู่ง เญย เอน เซ เม่ย บัว เยียม เอ​ปา​ฟา โหะ ต้าย . เอ​ปา​ฟา เซ เยีย บัว ฮนั้ม ไห่ จวั่ง โหฒว โปว เญย เมี่ยน , เหฒียบ ฒัวะ เญย โหฒว กี​ตู่ เญย กง เหว่ย เถง เยีย บัว .
51001008	นิ่น หย่า บั๋ว เยีย บัว , สีง ลี่ง ปุน เม่ย บัว หฒะเก้ง ฮนั้ม เมี่ยน .
51001009	เหว่ย น้าย , เยียม เยีย บัว ไฮ์ ลิ์ว เม่ย บัว เญย เจ๊า-โหล่ว วั้ว ฮนอย , เยีย บัว ไม้ ตี้ง เลี่ยว เญย เหว่ย เม่ย บัว เต๋า เก๋า , โท้ ทิน-ฮู่ง ปุน เม่ย บัว ม่าย เยียม สีง ลี่ง ต้าย เญย ธง-เม่ง เหธา เฮญี้ยว-ฒ่อย ไฮ่ ฮิ้ว เหฑ่ง ทิน-ฮู่ง เญย หฒะเอ๋ย .
51001010	เม่ย บัว เยียม เสย หฒั่ง ฯฒฯ โหฒว ผุย เฒี้ยว , หย่า หฒั่นๆ โหฒว หอบ นิ่น เญย เฮญี้ยว , ไฮ่ โหฒว ตุ๊ หญู่งๆ คู้ สี่ , หย่า เหยียด เฒย ฮิ้ว ตุ๊ ทิน-ฮู่ง .
51001011	โท้ ทิน-ฮู่ง หล่ง นิ่น ฌัง-หล่าง เญย ชะ ปุน เม่ย บัว เยียม หญู่งๆ สี่ ม่าย ชะ เฮ้น เจี์ย ต้าย , เม่ย บัว ฯฒฯ ม่าย หน่อย เตี๊ย ตุ๊ หม่าน สี่ , หย่า เฌียน-โย่ว เญย
51001012	แล์ง ฒี่ง หฒั่ง เตี๋ย เหว่ย หฒุ นิ่น ปุน เม่ย บัว ผุย ตุ๊ เหธา นิ่น เญย เมี่ยน ม่าย ป่วน เยียม นิ่น ฌัง ไห่ เญย กั๊วะ .
51001013	ทิน-ฮู่ง เหฌียว บัว เล่ย ดุ๊ด หฮมวัง เญย ชะ , ซุ้ย เปียะ นิ่น ตอน - ฮนั้ม เญย กั๊วะ .
51001014	นิ่น เญย ตอน หฒัวะ บัว หฑวน ต้าย , เซ นิ่น กวั่ง บัว เญย ฒุ์ย .
51001015	เย​ซู เซ ต้ง หมั่ง ไม้ ปวัด เญย ทิน-ฮู่ง เญย ฝัง เฒ้ย . นิ่น โหฒว ทิน-ฮู่ง เญย ตอน - โฮล หย่า เก้า โฮล เจี๋ย เหฒย ต้าย เญย หม่าน หมวด .
51001016	ทิน-ฮู่ง หล่ง นิ่น เหฒย เยียม ลู่ง เยียม เดา เญย หม่าน หมวด ต้าย , ไม้ กุ๊น หมั่ง ตุ๊ ปวัด เญย ไฟ หมั่ง ไม้ ปวัด เญย , เยียม ด๊าม-ลู่ง เฒว์ย เหว่ย เญย , โหฒว เฒี้ยว เญย , ม่าย หลี่ง ม่าย ชะ เญย . ทิน-ฮู่ง หล่ง นิ่น เญย ตอน เหฒย หม่าน หมวด ต้าย หย่า เหฒย ต้าย เหว่ย นิ่น .
51001017	เย​ซู เยียม ด่าง หม่าน หมวด . เหยียด ฒู้ง หย่า ปั่ง นิ่น ม่าย เหยียด เหญ่ย .
51001018	นิ่น โหฒว ซิน เญย มฆ้อง , เซ ต้ง จิว-ปาง เญย มฆ้อง , หย่า โหฒว กอน ปุน ซิน เฒี่ยง เจี๊ยน . นิ่น ต้ง ไต่ มี่ง แอ๋ง นั่ง ต้าย เญย ต้าว เต้า , เหว่ย ปุน นิ่น เยียม หม่าน หมวด โหฒว ตะเยี้ยด .
51001019	เหว่ย หฒุ ทิน-ฮู่ง กั้น ตี่ง ปุน นิ่น เญย ตอน ม่าย ทิน-ฮู่ง กั้น เญย เฟียม-ฝีง ตุ้น ยุ่น เหฑ่ง ,
51001020	หย่า หล่ง นิ่น ปุน หม่าน หมวด เหธา นิ่น หอบ เฮญี้ยว , ไม้ กุ๊น เยียม ลู่ง เยียม เดา เญย . นิ่น หล่ง นิ่น เญย ตอน เยียม เหฒียบ หฑั่ง จ๋า เหลี่ยว ธ้วด เญย ฑย้าม ปุน หม่าน หมวด เหธา นิ่น หอบ ต้าย ม่าย แป้ง ออน .
51001021	ฒิ่น ด่าง เม่ย บัว โหฒว เญย เหธา ฮนั้ม เญย หว่าย สี่ ปุน เม่ย บัว เล่ย ทิน-ฮู่ง โก , เหธา นิ่น โหฒว วิน-วั้ง หมี่ อ๊ะ .
51001022	มป่า อี้ หฒั่น ทิน-ฮู่ง ปุน เม่ย บัว เหธา นิ่น หอบ เฮญี้ยว เซ เหว่ย กี​ตู่ เญย อ๊อ ซิน หฒุ ไต่ , เหว่ย ต้อ เม่ย บัว มี่ง เยียม ทิน-ฮู่ง เญย หฑะเฮมียน ธีง-เหฑ่ง เญย , ไม้ ม่าย หวุย , ไม้ ม่าย ต๋อง ต้าน .
51001023	มป่า เม่ย บัว อ๋อย หฒุ กัน หลง เม่ย บัว เสียน เญย โต์ , เหลียบ กอน-โด๊ะ ว้วน , หย่า ไม้ ตู๋ง ปู๋ง กวั่ง ต้ง ปุน เม่ย บัว ม่าย ลั่ม ฮนั้ม เญย คู้ เฝียน . น้าย เซ เม่ย บัว ไฮ์ เญย คู้ เฝียน . น้าย คู้ เฝียน ฒู้ง ฒุ่น ปวั๊ง ลู่ง เดี๊ย ปุน หม่าน เมี่ยน หมวัง . เยีย , เปา​โล , หย่า โหฒว คู้ เฝียน เญย โปว .
51001024	อี้ หฒั่น เยีย ออน-เหลาะ ไห่ เหว่ย หฒุ เยีย ตุ๊ เหว่ย เม่ย บัว เสี่ยว โค้ว . กี​ตู่ เหว่ย นิ่น เญย ซิน , ต้ง จิว-ปาง , เสี่ยว โค้ว . เยีย เญย ซิน เสี่ยว โค้ว เซ เหว่ย เถง กี​ตู่ เสี่ยว เญย โค้ว ตุ้น ยุ่น เหฑ่ง .
51001025	ทิน-ฮู่ง พ้าย เยีย โหฒว จิว-ปาง เญย โปว , ปุน เยีย ม่าย น้าย หญู่ง กง โหฒว เหว่ย เถง เม่ย บัว . เยีย โหฒว เญย กง เซ อ๋อย หฒุ ฒุ่น ทิน-ฮู่ง เญย โต์ ฑ่อย เหฑ่ง .
51001026	น้าย โต์ เซ ฒิ่น ด่าง หม่าน โก๊ว หม่าน ต่อย ทิน-ฮู่ง ไม้ แก้ง ปุน บย๋าง ย่าง มป่า อี้ หฒั่น บย๋าง ย่าง ธ้วด ต้าย ปุน นิ่น เญย เมี่ยน ฮิ้ว .
51001027	ทิน-ฮู่ง เญย หฒะเอ๋ย เซ อ๋อย ปุน นิ่น เญย เมี่ยน ฮิ้ว ตุ๊ น้าย ไม้ แก้ง บย๋าง ย่าง เญย สี่ ด่ง หาย จ๋าย , ด่ง หาย ฌัง-หล่าง , หย่า อ๋อย ปิ๋ว เม่ง ปุน ฝีงๆ จั๋น ฮิ้ว . น้าย ไม้ แก้ง บย๋าง ย่าง เญย สี่ ต้ง น้าย อ๊ะ . กี​ตู่ เยียม เม่ย บัว กะญั์ว , เซ ปุน เม่ย บัว ม่าย ลั่ม ฮนั้ม อ๋อย ตุ๊ ป่วน ทิน-ฮู่ง เญย ฌัง-หล่าง .
51001028	เยีย บัว ฯฒฯ ฒุ่น กี​ตู่ เญย เจ๊า ปุน หฒวัง เมี่ยน หมวัง . เยีย บัว หล่ง หญู่งๆ ธง-เม่ง ขวิน เมี่ยน , หฌาว เมี่ยน เหว่ย ปุน เต้าๆ เหธา กี​ตู่ จวั่ง แหม่ง เฒี่ยง , ฯฒฯ ต้อ นิ่น บัว เถา ทิน-ฮู่ง เญย หฑะเฮมียน ตุ้น ยุ่น เหฑ่ง .
51001029	เหว่ย น้าย เยีย โหฒว กง โค้ว , หล่ง เหฑ่ง กี​ตู่ ปุน เญย ชะ , ต้ง หฒั่นๆ เยียม เยีย เญย เฮญี้ยว โหฒว กง เญย ชะ .
51002001	เยีย อ๋อย เม่ย บัว ฮิ้ว ตุ๊ เยีย เหว่ย เม่ย บัว เหธา เลา​ดี​เซีย เมี่ยน เหธา เหยียด ฒู้ง ไม้ ปวัด เจี๋ย เยีย เญย เฮมียน เญย เมี่ยน โหฒว กง ด่ง หาย โค้ว .
51002002	เยีย ฮนั้ง น้าย นอ โหฒว เหว่ย เถง นิ่น บัว หฒูง ชะ , หอบ ฟิม ต้ง เอ๋ย เญย ล่าน ฮนั้ม ล่าน , ฯฒฯ ปุน นิ่น บัว ไฮ่ เสียน ตี่ง , หฒะเก้ง เปียะ เฮญี้ยว เหฑ่ง , ฮิ้ว ตุ๊ ทิน-ฮู่ง ปุน บย๋าง ย่าง ธ้วด ต้าย เญย สี่ , เซ กี​ตู่ กั้น .
51002003	ทิน-ฮู่ง จ๋าย เญย ธง-เม่ง เหธา เฮญี้ยว-ฒ่อย หย่า เกม เจี๊ยน เยียม กี​ตู่ กะญั์ว .
51002004	เยีย ฮนั้ง น้าย นอ ก๊อง เหว่ย ไม้ ปุน ฑุ่ย บย่าง เญย เมี่ยน ก๊อง คู่ หมวัง เญย หว่า ดั๊ว เม่ย บัว .
51002005	เหว่ย หฒุ ไม้ กุ๊น เยีย เญย ซิน ไม้ เหธา เม่ย บัว เยียม , เยีย เญย เฮญี้ยว เหธา เม่ย บัว เยียม เญย . ปวัด เม่ย บัว เยียม ตุ๊ ซูง-ซ้าง เญย หย่า เสียน ว้วน กี​ตู่ , เยีย ฯฒฯ อะเฮน้ย เญย .
51002006	เหว่ย น้าย , เม่ย บัว ฮนั้ง หาย นอ ฒิบ ลิ์ว กี​ตู่ เย​ซู โหฒว เฒี้ยว , ฯฒฯ อ๋อย หฒุ ฮนั้ง วั้ว นอ เหธา นิ่น จวั่ง แหม่ง เฒี่ยง เจี๊ยน .
51002007	อ๋อย หฒุ เยียม นิ่น กะญั์ว ฮนั้ง เหฌี่ย ฑู่ง นอ , เหธย เจี์ย ต้าย เสียน ตุ๊ ว้วน , ฮนั้ง เมี่ยน หฌาว เจี๋ย เม่ย บัว นอ . หย่า อ๋อย หฒุ หฒั่นๆ แล์ง ฒี่ง ทิน-ฮู่ง .
51002008	อ๋อย หฒุ ไฝ ฟิม , ไม้ ตู๋ง ปุน หาย เต้า หล่ง ป้าม เมี่ยน เญย ธง-เม่ง ฮนั้ม ธ้วด ต้าย เญย เล์ย ไฟ ขูง-หว่า หวัก เม่ย บัว . เซ ดั๊ว เม่ย บัว กัน ป้าม เมี่ยน เญย เอ้ย โต้ว เหธา เยียม กุ๊น ด๊าม-ลู่ง เญย เมี้ยน ต้าย เญย เล์ย , ไม้ เฒ์ย เยียม กี​ตู่ ต้าย .
51002009	เหว่ย หฒุ ทิน-ฮู่ง เญย เฟียม-ฝีง เยียม กี​ตู่ เญย ซิน ฑ่อย เหฑ่ง ,
51002010	เม่ย บัว เหธา กี​ตู่ จวั่ง แหม่ง เฒี่ยง ฯฒฯ หญู่งๆ ม่าย ฑ่อย . กี​ตู่ หย่า กุ๊น เหยียด ฒู้ง เยียม ด๊าม-ลู่ง ม่าย หลี่ง ม่าย ชะ กุ๊น สี่ วั้ว เต๋ย .
51002011	เม่ย บัว เหธา กี​ตู่ จวั่ง แหม่ง เฒี่ยง ฯฒฯ เจี๋ย ลิ์ว ก๊าด เญย เล์ย อ๊ะ . ไม้ เฒ์ย เมี่ยน เญย ปั์ว ก๊าด , เซ กี​ตู่ กั้น เถง เม่ย บัว ก๊าด เหว่ย ปุน เม่ย บัว ไจ๊ ดุ๊ด เม่ย บัว ป์าม ฒุ์ย เญย ซิน .
51002012	เม่ย บัว เจี๋ย ววม เญย เล์ย วั้ว หฒั่น , เม่ย บัว เซ เหธา กี​ตู่ จวั่ง ปย๊บ , แอ๋ง เหธา นิ่น นั่ง ต้าย , เหว่ย หฒุ เม่ย บัว เสียน เขา ทิน-ฮู่ง เญย ชะ , ต้ง เย​ซู ไต่ มี่ง มป่า ปุน นิ่น นั่ง ต้าย วั้ว เต้า เญย ชะ .
51002013	ฒิ่น ด่าง หลาย เม่ย บัว ป์าม ฒุ์ย , หย่า หลาย เม่ย บัว ไม้ เจี๋ย ก๊าด เญย เล์ย กวั่ง ป์าม ฒุ์ย เญย เฟียม-ฝีง , เม่ย บัว เซ ต๋อง ไต่ หมี่ อ๊ะ . มป่า อี้ หฒั่น ทิน-ฮู่ง ปุน เม่ย บัว เหธา กี​ตู่ นั่ง ต้าย หย่า กวั่ง บัว เญย เหยียด ฒู้ง ฒุ์ย .
51002014	นิ่น เป๊ด กวั่ง ตี่ง บัว เญย ฒุ์ย เญย แฒะ-ตาน , ต้ง เฟี้ย เจี๊ยน เหธา บัว ต๋อย-เตก เญย เล์ย-หลัด . นิ่น เฒาะ มี่ง ตีง เจี๊ยน เหฒียบ หฑั่ง จ๋า หมี่ อ๊ะ .
51002015	เยียม เหฒียบ หฑั่ง จ๋า กี​ตู่ ฮี่ง เจี๋ย เยียม ด๊าม-ลู่ง ม่าย หลี่ง ม่าย ชะ กุ๊น สี่ วั้ว เต๋ย , แอ๋ง ตอง หฒวัง ต้อ นิ่น บัว มี่ง ฮนั้ง หฒุ ธ้าง เญย เมี่ยน นอ , ปุน ธีง กี​ตู่ ฮี่ง หมี่ อ๊ะ .
51002016	เหว่ย น้าย ไม้ ตู๋ง ปุน หาย เต้า เหว่ย เม่ย บัว หญั่น เญย ฮบ เญย , ไฟ เจี๋ย ฒิบ เญย เล์ย , ไฟ เปียะ เซียง-หฮลา เญย เล์ย , ไฟ ตี้ง กง ฮนอย เญย เล์ย , ต้าน เม่ย บัว .
51002017	น้าย เต๋ย สี่ ขูง โหฒว ต้ง ลิ่น ปิ๋ว เม่ง ฆะฮ้า อ๋อย ต้าย เญย สี่ ฮนั้ง . มป่า เฒียน เญย เซ กี​ตู่ .
51002018	ม่าย เต๋ย เมี่ยน โหฒว เอ๋ย เล์ย ฮนั้ง เหญี่ยม กั้น โหฒว ไฝ , ป๋าย ฟิน-เมี่ยน . ขูง หฑั่ม นิ่น บัว ปวัด หิ่น ย่าง เญย สี่ ฮนั้ง , หย่า เอย ป้าม เมี่ยน เญย เอ๋ย เธง กั้น โฮล . ไม้ ตู๋ง ปุน น้าย หญู่ง เมี่ยน ดั๊ว เม่ย บัว , ปุน เม่ย บัว เญย ฒี่ง เหญ่ย ด๊อด .
51002019	วั้ว หญู่ง เมี่ยน หย่า ไม้ เขา กี​ตู่ โหฒว มฆ้อง . มฆ้อง โหฒว กอน ยู์ง ซิน ปุน ซิน ต๋าว ตุ๊ หอบ , ญัด ต๋าว ญัด , จาน ต๋าว จาน , เฒี่ยง ซิน ฯฒฯ เอย ทิน-ฮู่ง เญย หฒะเอ๋ย โฮล ต้าย .
51002020	เม่ย บัว เหธา กี​ตู่ ไต่ , เล่ย ดุ๊ด กุ๊น ด๊าม-ลู่ง เญย เมี้ยน หมี่ อ๊ะ . วั้ว หญู่ง , เม่ย บัว เหว่ย หาย ติ่ว หธ่อ ฮนั้ง เกวย ป้าม เกน เญย เมี่ยน เยียม ? เม่ย บัว เหว่ย หาย ติ่ว กัน ป้าม เมี่ยน เหลียบ ต้าย เญย เล์ย ?
51002021	นิ่น บัว ก๊อง , “ ไม้ ตู๋ง มัวะ , ไม้ ตู๋ง เดี๊ยม เหมวย , ไม้ ตู๋ง ฮลัว . ”
51002022	มป่า น้าย เต๋ย เหยียด ฒู้ง กะน้าย เซ หล่ง ลิ์ว ฯฒฯ ป่า หมี่ อ๊ะ . น้าย เต๋ย เล์ย ขูง เป๋น ป้าม เมี่ยน เหลียบ ต้าย เญย เล์ย เหธา หฌาว เญย หว่า ฮนั้ง .
51002023	เมี่ยน ปวัด ฮนั้ง ม่าย ธง-เม่ง เหว่ย หฒุ ปุน เมี่ยน เอย กัน ฮนั้ม ธ้วด เญย หฒะเอ๋ย ป๋าย , หย่า โหฒว ฮนั้ง เหญี่ยม กั้น โหฒว ไฝ , หย่า โหฒว ห่อย กั้น เญย ซิน . มป่า น้าย เต๋ย เล์ย เหยียด ฒู้ง ไม้ ลั่ม หล่ง . ไม้ เถง เมี่ยน กุ๊น ตุ๊ ซิน หฒั่ง หั่น อ๋อย โหฒว เญย .
51003001	เม่ย บัว ฒู้ง ตุ๊ เหธา กี​ตู่ นั่ง ต้าย , เม่ย บัว ฯฒฯ อ๋อย หฒุ ล์อ เยียม กู้ หงว่าย เญย สี่ , ต้ง กี​ตู่ เฒว์ย เจี๊ยน นิ่น เญย เตีย เญย บย่าว แหมง ปูง วั้ว นอม ต๋อง .
51003002	เม่ย บัว อ๋อย หฒุ ฒุ้น เฮญี้ยว ฮนั้ม กู้ หงว่าย เญย สี่ , ไม้ เฒ์ย เยียม น้าย ป้าม เกน เญย สี่ .
51003003	เหว่ย หฒุ เม่ย บัว เซ ต๋อง ไต่ หมี่ อ๊ะ . เม่ย บัว เญย เฒี่ยง แหม่ง เหธา กี​ตู่ ปี๋ง เจี๊ยน เยียม ทิน-ฮู่ง กะญั์ว .
51003004	กี​ตู่ ต้ง บัว เญย เฒียน เฒี่ยง แหม่ง . นิ่น หิ่น ธ้วด เญย เฒี่ยง โห่ , บัว หย่า อ๋อย เหธา เจี๊ยน นิ่น หิ่น ธ้วด หย่า จวั่ง นิ่น เญย ฌัง-หล่าง .
51003005	เหว่ย น้าย อ๋อย หฒุ เหมียด เหฑ่ง เม่ย บัว เญย ซิน หฒั่ง หั่น อ๋อย โหฒว เญย หญู่งๆ หว่าย สี่ . อ๋อย หฒุ กวั่ง ปวั้ง เลี่ยว เญย สี่ , ไม้ ธีง-เหฑ่ง เญย , เฮญี้ยว หั่น เซียะ หั่น ตอน เญย , เฮญี้ยว อ๋อย โหฒว เญย เอ๊าะ สี่ , เหธา เม้า กะน้าย เญย , ( เม้า กะน้าย เซ ฮนั้ง ป๋าย หมิ่ว-ฝัง นอ . )
51003006	หลาย น้าย เต๋ย สี่ ทิน-ฮู่ง อ๋อย ปุน ไม้ หมวัง นิ่น เญย หว่า วั้ว เต๋ย หฒุ นิ่น โน์ว เจี๊ยน .
51003007	ฒิ่น ด่าง เม่ย บัว หย่า ฮนั้ง น้าย นอ โหฒว , ต้ง เม่ย บัว ปุน น้าย หญู่ง สี่ กุ๊น เม่ย บัว วั้ว หฒั่น .
51003008	มป่า อี้ หฒั่น เม่ย บัว อ๋อย หฒุ กวั่ง น้าย เต๋ย เหยียด ฒู้ง สี่ . ไม้ ตู๋ง โน์ว เมี่ยน , เฉีย เจี์ย , ฑอง เมี่ยน . ไม้ ตู๋ง ก๊อง โตะ เมี่ยน ไฟ หล่ง เม่ย บัว เญย ฑุ่ย ก๊อง หาย หญู่ง หว่า-โธว .
51003009	ล่าน ไม้ ตู๋ง ก๊อง-แปะ ดั๊ว ล่าน , เหว่ย หฒุ เม่ย บัว กวั่ง เม่ย บัว เญย โล์-แหม่ง เหธา โล์-แหม่ง โหฒว เญย สี่ ,
51003010	แอ๋ง ตุ๊ เซียง-แหม่ง . น้าย หญู่ง เซียง-แหม่ง , เหฒย หม่าน หมวด เญย ทิน-ฮู่ง หฒั่นๆ เหฒย ต้าย เซียง เญย , กุ๊น โหฒว กุ๊น ฒวั้ง นิ่น เญย ฝัง เฒ้ย , เหว่ย ปุน เม่ย บัว ไฮ่ ฮิ้ว เหฑ่ง นิ่น กั้น .
51003011	ฮนั้ง หน่าย , จั๋น เหธา ยิว​ไท เมี่ยน ฟี่ ฮนั้ง เญย , ไม้ กั้น หญู่ง , เจี๋ย ก๊าด เญย เล์ย ไฟ ไม้ เจี๋ย ก๊าด เญย , ไม้ กัน จั๋น-กีก เญย เล์ย ไฟ เยียม หล่ม เญย เมี่ยน , โหฒว โน่ว เญย ไฟ ไม้ โหฒว โน่ว เญย , เหยียด ฒู้ง ไม้ กั้น หญู่ง , มป่า กี​ตู่ เซ เหยียด ฒู้ง , หย่า เยียม เหยียด ฒู้ง .
51003012	ทิน-ฮู่ง ฮนั้ม เม่ย บัว หย่า กิ๊น เม่ย บัว ต้าย เป๋น นิ่น กั้น เญย ธีง-เหฑ่ง เมี่ยน . เหว่ย น้าย เม่ย บัว อ๋อย หฒุ ม่าย เฮญี้ยว ค้อ-เลี่ยน เมี่ยน , โหฒว หลง ปุน เมี่ยน , เหญี่ยม กั้น โหฒว ไฝ , ส่วน ฒี่ง ส่วน เอ๋ย หย่า ม่าย หน่อย เตี๊ย .
51003013	อ๋อย หฒุ โหฒว เฮญี้ยว ด๊าว , ล่าน หญ่าง ล่าน . สี ก๊อง เม่ย บัว หาย เต้า ล่าน เหธา ล่าน ม่าย สี่ , ล่าน อ๋อย หฒุ กวั่ง ปุน ล่าน . เฒี้ยว เย​ซู ฮนั้ง หาย นอ กวั่ง เม่ย บัว โหฒว ต่อง เญย สี่ , เม่ย บัว หย่า อ๋อย หฒุ ฮนั้ง วั้ว นอ ล่าน กวั่ง ปุน ล่าน .
51003014	ไม้ ตาน บัวะ น้าย , หย่า อ๋อย หฒุ จา ทิบ ฮนั้ม เมี่ยน เญย เฮญี้ยว เหว่ย หฒุ ฮนั้ม เมี่ยน เญย เฮญี้ยว ปุน น้าย เต๋ย เหยียด ฒู้ง สี่ ตุ้น ยุ่น เหฑ่ง .
51003015	อ๋อย หฒุ หล่ง กี​ตู่ ปุน ต้าย เญย แป้ง ออน กุ๊น เม่ย บัว เญย เฮญี้ยว . เซ เหว่ย ปุน เม่ย บัว ม่าย น้าย หญู่ง แป้ง ออน ทิน - ฮู่ง กิ๊น เม่ย บัว ต้าย เป๋น เหยียด นอม ซิน . หย่า อ๋อย หฒุ แล์ง ฒี่ง ทิน-ฮู่ง .
51003016	อ๋อย หฒุ ฒ่าง กี​ตู่ เญย โต์ ปวั๊ง เม่ย บัว เญย เฮญี้ยว ฯฒฯ หล่ง หญู่งๆ ธง-เม่ง ล่าน หฌาว ล่าน , ล่าน ขวิน ล่าน . หย่า อ๋อย หฒุ ป๋าว สีง ฑูง , เหธา เธง ทิน-ฮู่ง เญย ฑูง , เหธา สีง ลี่ง ปุน เมี่ยน เป๋น ธ้วด เญย ฑูง , หล่ง เฮญี้ยว แล์ง ฒี่ง ทิน-ฮู่ง .
51003017	ไม้ กุ๊น เม่ย บัว โหฒว หาย หญู่ง , ไฟ ก๊อง หาย หญู่ง , อ๋อย หฒุ เต๊ง เฒี้ยว เย​ซู เญย บั๋ว โหฒว . หย่า อ๋อย หฒุ เต๊ง นิ่น เญย บั๋ว แล์ง ฒี่ง หฒั่ง เตี๋ย ทิน-ฮู่ง .
51003018	โหฒว เอ๊า เญย เมี่ยน อ้า ! อ๋อย หฒุ บัวะ กั้น เญย โหฆ . ฮนั้ง น้าย โหฒว เซ ผุย เสียน เฒี้ยว เญย เมี่ยน .
51003019	โหฒว โหฆ เญย เมี่ยน อ้า ! อ๋อย หฒุ ฮนั้ม กั้น เญย เอ๊า , หย่า ไม้ ตู๋ง โหฒว โตะ นิ่น .
51003020	ฝุเจว๊ย อ้า ! เยียม หม่าน สี่ อ๋อย หฒุ หมวัง เตี๋ย หม่า เหว่ย หฒุ น้าย เซ โหฒว หอบ เฒี้ยว เญย เฮญี้ยว .
51003021	โหฒว เตีย เญย เมี่ยน อ้า ! ไม้ ตู๋ง ธัวะ เม่ย บัว เญย ฝุเจว๊ย . เฑ่า เหย นิ่น บัว เฮญี้ยว หนัม .
51003022	โหฒว โน่ว เญย เมี่ยน อ้า ! อ๋อย หฒุ เยียม หม่าน สี่ หมวัง เม่ย บัว ป้าม เกน เญย เฒี้ยว . ไม้ ตู๋ง ขูง ตอง เฒี้ยว เยียม เญย เฒี่ยง โห่ โหฒว หลง เหว่ย ปุน นิ่น อะเฮน้ย ฮนั้ง . อ๋อย หฒุ เฮญี้ยว หฒีง เญย โหฒว เหว่ย หฒุ เม่ย บัว ท่าย ทิน-ฮู่ง .
51003023	ไม้ กุ๊น โหฒว หาย หญู่ง , อ๋อย หฒุ ปวั๊ง เฮญี้ยว โหฒว ฮนั้ง โหฒว เหว่ย ทิน-ฮู่ง , ไม้ เฒ์ย โหฒว เหว่ย เมี่ยน .
51003024	เม่ย บัว ฮิ้ว ตุ๊ เม่ย บัว อ๋อย หฑิบ เฒี้ยว เหว่ย นิ่น เญย เมี่ยน เซียว เญย จา-ตี้ง โหฒว ฒี่ง เหญ่ย , เหว่ย หฒุ เม่ย บัว ฟู-สู วั้ว เต้า เฒี้ยว เซ กี​ตู่ .
51003025	หาย เต้า โหฒว หว่าย สี่ ฯฒฯ หฒุ เอย นิ่น โหฒว เญย วิ่น ปุน นิ่น . ทิน-ฮู่ง หย่า ไม้ หมั่ง หาย เต้า เญย เฮมียน .
51004001	เม่ย บัว โหฒว เฒี้ยว เญย เมี่ยน อ้า ! เม่ย บัว อ๋อย หฒุ โหฒว แป้ง ฟิม หย่า โหฒว เฮญี้ยว ย่วน ปุน เม่ย บัว เญย โน่ว , เหว่ย หฒุ เม่ย บัว ฮิ้ว ตุ๊ เม่ย บัว ม่าย เต้า เฒี้ยว เยียม วั้ว ทิน-ต้อง .
51004002	เม่ย บัว อ๋อย หฒุ หฒั่นๆ เจี้ยน เต๋า เก๋า , กีง เจี๊ยน เฮญี้ยว หย่า แล์ง ฒี่ง ทิน-ฮู่ง .
51004003	หย่า อ๋อย หฒุ เถง เยีย บัว เต๋า เก๋า , โท้ ทิน-ฮู่ง ปุน เยีย บัว ม่าย ฉัง ปุน เยีย บัว ฒุ่น ก๊อง กี​ตู่ บย๋าง ย่าง เญย สี่ . เยีย อี้ หฒั่น หลาย โหฒว น้าย หญู่ง กง หฒุ หววน เจี๊ยน โล่ .
51004004	อ๋อย หฒุ โท้ ทิน-ฮู่ง เถง เยีย ไฮ่ ก๊อง เม่ง น้าย เต๋ย บย๋าง ย่าง เญย สี่ ฮนั้ง เยีย หอบ หฒุ ก๊อง นอ .
51004005	อ๋อย หฒุ หล่ง ธง-เม่ง เหธา ไม้ เสียน เญย เมี่ยน จิว ทง . หย่า อ๋อย หฒุ ไม้ ตู๋ง กวั่ง เฒี่ยง โห่ .
51004006	เม่ย บัว อ๋อย หฒุ ก๊อง หว่า คู่ หมวัง ยู์ง เมี่ยน , ฮนั้ง อัน เฑ้า ปุน กะน้าย ม่าย เหมวย นอ , เหว่ย ปุน เม่ย บัว ฮิ้ว ตุ๊ ฮนั้ง หาย นอ เตา ตุ๊ หอบ เต้าๆ เมี่ยน หน่าย เญย หว่า .
51004007	บัว ฮนั้ม ไห่ เญย ก๋อ-โย์ว , ที​คิ​กัด , อ๋อย ก๊อง เหฑ่ง เยีย เญย เหยียด ฒู้ง สี่ บั๋ว เม่ย บัว . นิ่น เซ เหฒียบ ฒัวะ ฟู-สู เญย เมี่ยน หย่า เหธา เยีย จวั่ง โหฒว เฒี้ยว เญย โปว .
51004008	เซ เหว่ย น้าย เยีย พ้าย นิ่น มี่ง เม่ย บัว หน่าย , อ๋อย ปุน นิ่น บั๋ว เม่ย บัว , เยีย บัว เยียม น้าย ฮนั้ง หาย นอ หย่า ปุน นิ่น ออน เม่ย บัว เญย เฮญี้ยว .
51004009	แอ๋ง ม่าย เต้า ฮนั้ม ไห่ , เหฒียบ ฒัวะ เญย ก๋อ-โย์ว , เซ เม่ย บัว กั้น เญย เมี่ยน , โอ​เน​สิ​มัด , เหธา เจี๊ยน นิ่น มี่ง . นิ่น บัว อี ล่าน อ๋อย เฒาะ เยีย บัว เยียม น้าย เญย สี่ ก๊อง เหฑ่ง บั๋ว เม่ย บัว .
51004010	เหธา เยีย หฒุ หววน เจี๊ยน โล่ วั้ว เต้า อา​ลิด​ทา​คัด จั๋ง เถา เม่ย บัว . บา​นา​บัด เญย แป๊ะ-มั์ว ตอน , มา​โค , หย่า จั๋ง เถา เม่ย บัว . เยีย หย่า บั๋ว เจี๋ย เม่ย บัว , สี ก๊อง มา​โค เถา เม่ย บัว หน่าย , อ๋อย หฒุ ฒิบ หลง นิ่น โอ่ .
51004011	เย​ซู , แอ๋ง ม่าย นอม บั๋ว เห่ว ยุ​สะ​ทัด วั้ว เต้า , หย่า จั๋ง เถา เม่ย บัว . ขูง ม่าย น้าย เต๋ย ปัว ล่าน เสียน เย​ซู เญย ยิว​ไท เมี่ยน เหธา เยีย จวั่ง ทิน-ฮู่ง เญย กั๊วะ เญย กง โหฒว . นิ่น บัว หย่า ออน เยีย เญย เฮญี้ยว ธั้ม ไห่ .
51004012	เอ​ปา​ฟา โหฒว เม่ย บัว กั้น เญย เมี่ยน หย่า โหฒว กี​ตู่ เย​ซู เญย โปว . นิ่น หย่า จั๋ง เถา เม่ย บัว . เอ​ปา​ฟา หฒั่นๆ เหว่ย เม่ย บัว เหฌี่ย ชะ เต๋า เก๋า โท้ ทิน-ฮู่ง ปุน เม่ย บัว เสียน ตุ๊ ว้วน , เอย เสียน เญย เจ๊า เป๋น ต้ม เมี่ยน , ไฮ่ กัน เหฑ่ง ทิน-ฮู่ง ตุ้น ยุ่น เญย หฒะเอ๋ย .
51004013	เยีย เถง เอ​ปา​ฟา โหฒว ฒอง-เหฒง นิ่น เหว่ย เม่ย บัว หย่า เหว่ย เลา​ดี​เซีย เหธา ฮี​เอ​ลา​บุ​ลี ฒี่ง เญย เมี่ยน โหฒว กง โค้ว .
51004014	บัว ฮนั้ม ไห่ เญย เดีย-ไซ , ลู​กา , เหธา เด​ม้าด หย่า จั๋ง เถา เม่ย บัว .
51004015	โท้ บั๋ว เลา​ดี​เซีย ฒี่ง เญย ก๋อ-โย์ว เหธา นิม​ฟา แอ๋ง เหธา เยียม นิ่น เญย เปย๊า เญย จิว-ปาง , เยีย จั๋ง เถา นิ่น บัว .
51004016	เมี่ยน โตะ น้าย เฒ้ย เฝียน ปุน เม่ย บัว หมวัง ลิ์ว , อ๋อย หฒุ จุ๋ย มี่ง ปุน เลา​ดี​เซีย ฒี่ง เญย จิว-ปาง เมี่ยน โตะ . เม่ย บัว หย่า อ๋อย หฒุ โตะ เลา​ดี​เซีย จิว-ปาง จุ๋ย ต้าย เญย เฝียน .
51004017	หย่า อ๋อย หฒุ บั๋ว อาน​คิบ​ปัด , “ อ๋อย หฒุ เจี๊ยนๆ โหฒว เถา เหฒียง เฒี้ยว พ้าย เม่ย โหฒว เญย กง . ”
51004018	เยีย กั้น นั้น ปั๊ด เฟี้ย น้าย เต๋ย หว่า , “ เยีย , เปา​โล , จั๋ง เถา เม่ย บัว . โท้ เม่ย บัว จั๋ง เจี๊ยน เยีย หฒุ หววน เจี๊ยน น้าย โล่ . “ โท้ ทิน-ฮู่ง เหธย เอน ปุน เม่ย บัว . ”
52001001	เยีย , เปา​โล , เหธา ซี​ลา เหธา ทิ​โม​ไท เฟี้ย เฝียน ปุน เท​สะ​โล​นิ​กา ฒี่ง เญย จิว-ปาง , ต้ง หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เญย เมี่ยน . โท้ ทิน-ฮู่ง เหธย เอน เหธย แป้ง ออน ปุน เม่ย บัว .
52001002	เยีย บัว หฒั่นๆ เหว่ย เม่ย บัว หฒวัง เมี่ยน แล์ง ฒี่ง ทิน-ฮู่ง . หาย หฒั่น เต๋า เก๋า หย่า ที่ เถา เม่ย บัว .
52001003	เยีย บัว เยียม เยีย บัว เญย หฒั่ง เตี๋ย ทิน-ฮู่ง เญย หฑะเฮมียน หฒั่นๆ จั๋ง เม่ย บัว เหว่ย เสียน เย​ซู โหฒว เญย กง . เม่ย บัว ฮนั้ม นิ่น ฯฒฯ โหฒว กง โค้ว , หย่า เขา ว้วน บัว เญย เฒี้ยว เย​ซู กี​ตู่ ม่าย ลั่ม ฮนั้ม .
52001004	ทิน-ฮู่ง ฮนั้ม เญย หฒวัง ก๋อ-โย์ว อ้า ! เยีย บัว ฮิ้ว ตุ๊ ทิน-ฮู่ง กิ๊น เม่ย บัว ,
52001005	เหว่ย หฒุ เยีย บัว เถา เม่ย บัว หน่าย ฒุ่น คู้ เฝียน , เยีย บัว ไม้ ตาน หล่ง หว่า ก๊อง ฮนั้ง , หย่า ม่าย สีง ลี่ง เญย ชะ ปุน เม่ย บัว ฮิ้ว ตี่ง น้าย คู้ เฝียน เซ หฒะเก้ง เฒียน เญย . เม่ย บัว กั้น ฮิ้ว ตุ๊ , เยีย บัว เยียม เม่ย บัว บุด๋ง วั้ว หฒั่น , เยีย บัว ฮนั้ง หาย นอ เยียม . น้าย เซ เหว่ย ปุน เม่ย บัว ตุ๊ หลง .
52001006	เม่ย บัว หฒวด เยีย บัว เญย หญู่ง หย่า หฒวด เฒี้ยว เญย หญู่ง . ไม้ กุ๊น เม่ย บัว หฒุ เสี่ยว โค้ว ธั้ม , เม่ย บัว ม่าย สีง ลี่ง ปุน ต้าย เญย เฌียน-โย่ว ฒิบ น้าย คู้ เฝียน .
52001007	เหว่ย น้าย เม่ย บัว โหฒว หญู่ง เฒ้ย ปุน เยียม มา​ซี​โด​เนีย เหธา อา​คา​ยา แซ้ง เญย เสียน เย​ซู เญย หฒวัง เมี่ยน หฒวด .
52001008	เฒี้ยว เญย โต์ ไม้ ตาน เยียม เม่ย บัว หน่าย ฒุ่น ธ้วด มี่ง ก๋อม มา​ซี​โด​เนีย แซ้ง เหธา อา​คา​ยา แซ้ง ฮนั้ง , นอมๆ ต๋อง เญย เมี่ยน หย่า ไฮ์ ก๊อง เม่ย บัว เสียน หลง ทิน-ฮู่ง , เยีย บัว ฯฒฯ ไม้ หฒุ แอ๋ง ก๊อง หาย หญู่ง อ๊ะ .
52001009	วั้ว เต๋ย หฒวัง เมี่ยน ก๊อง เยีย บัว มี่ง เม่ย บัว หน่าย เม่ย บัว ฮนั้ง หาย นอ ฒิบ เยีย บัว , หย่า ก๊อง เม่ย บัว ฮนั้ง หาย นอ กวั่ง ลิ์ว หมิ่ว-ฝัง ต้าย ล์อ ทิน-ฮู่ง , เหว่ย ฟู-สู เฒี่ยง เจี๊ยน เญย , เฒียน เญย ทิน-ฮู่ง .
52001010	นิ่น บัว ก๊อง เม่ย บัว หย่า ฒั้ว ทิน-ฮู่ง เญย ตอน เยียม ทิน-ต้อง เหฌี่ย ต้าย , ต้ง ไต่ มี่ง , ทิน-ฮู่ง ปุน นั่ง ต้าย เญย เย​ซู . นิ่น หย่า เหฌียว บัว เล่ย ดุ๊ด , ฆะฮ้า ฮี้ง ไม้ หฒุ ทิน-ฮู่ง โน์ว .
52002001	หฒวัง ก๋อ-โย์ว อ่า , เม่ย บัว กั้น ฮิ้ว ตุ๊ , เยีย บัว มี่ง เม่ย บัว หน่าย เซ ไม้ เฒ์ย มี่ง ไม้ ลั่ม หล่ง .
52002002	เม่ย บัว ฮิ้ว ตุ๊ ฒิ่น ด่าง ไม้ แก้ง มี่ง วั้ว หฒั่น , เยีย บัว เยียม ฟี​ลิบ​พอย ฒี่ง หฒุ เสี่ยว โค้ว , หฒุ เมี่ยน โหฒว โตะ , ก๊อง โตะ ปุน เยีย บัว หฒุ ไญ้ . มป่า ไม้ กุ๊น เมี่ยน เหธา เยีย บัว ต๋อย-เตก ด่ง หน่าย ธั้ม , เยีย บัว เขา ทิน-ฮู่ง ปุน เยีย บัว ต๊าม โฮล เญย ฒุ่น ทิน-ฮู่ง เญย คู้ เฝียน ปุน เม่ย บัว .
52002003	เยีย บัว ขวิน เมี่ยน เสียน เย​ซู , เยีย บัว ไม้ เฒ์ย ก๊อง จ๊า ไฟ ฮนั้ม ธ้วด ไม้ ธีง-เหฑ่ง เญย เจ๊า , ไฟ หล่ง กู๊ ไกว๋ เญย หฒะเอ๋ย ดั๊ว เมี่ยน .
52002004	ต๋าว หฑวน ทิน-ฮู่ง เสย ลิ์ว เยีย บัว , ปวัด เยีย บัว หอบ นิ่น เญย เฮญี้ยว , ฯฒฯ จิว คู้ เฝียน ปุน เยีย บัว . เยีย บัว ฯฒฯ ฒุ่น คู้ เฝียน ไม้ เฒ์ย เหว่ย ปุน เมี่ยน อะเฮน้ย . เยีย บัว อ๋อย โหฒว เหว่ย ปุน ทิน-ฮู่ง อะเฮน้ย , ต้ง เสย เยีย บัว เญย เฮญี้ยว วั้ว เต้า .
52002005	เม่ย บัว หย่า ฮิ้ว ตุ๊ , เยีย บัว มี่ง เม่ย บัว หน่าย เยีย บัว ไม้ ก๊อง หว่า กาม ดั๊ว เจี๋ย เมี่ยน , หย่า ไม้ ม่าย อ้อม เฮญี้ยว เม้า กะน้าย . น้าย ทิน-ฮู่ง กั้น เถง เยีย บัว โหฒว ฒอง-เหฒง .
52002006	เยีย บัว ไม้ ล์อ เมี่ยน เธง เยีย บัว . ไม้ ล์อ เม่ย บัว หย่า ไม้ ล์อ หาย เต้า เธง เยีย บัว .
52002007	ไม้ กุ๊น เยีย บัว โหฒว กี​ตู่ เญย กง-โฒ่ ฯฒฯ ม่าย เล์ย เฝย หลุ่ย เม่ย บัว , เยีย บัว เยียม เม่ย บัว หน่าย เญย เฒี่ยง โห่ เยีย บัว โหฒว ส่วน เญย , ฮนั้ง มา โก๋ว หลง กั้น เญย ฝุเจว๊ย นอ .
52002008	เยีย บัว ฮนั้ม ไห่ เม่ย บัว ฯฒฯ ไม้ ตาน ฒุ่น ทิน-ฮู่ง เญย คู้ เฝียน ปุน เม่ย บัว , เลี่ยม เยีย บัว กั้น เญย แหม่ง หย่า อะเฮน้ย ปุน เม่ย บัว , เหว่ย หฒุ เม่ย บัว หฒะเก้ง ! โหฒว เยีย บัว ฮนั้ม ไห่ เญย เมี่ยน .
52002009	ก๋อ-โย์ว อ่า , เม่ย บัว ฒู้ง จั๋ง ตุ๊ เยีย บัว ธ้วด ชะ โหฒว กง โค้ว . เยีย บัว ฒุ่น ทิน-ฮู่ง เญย คู้ เฝียน ปุน เม่ย บัว วั้ว หฒั่น , เยีย บัว ฮนอยๆ ม์วนๆ หย่า โหฒว กง โค้ว เหว่ย ไม้ อ๋อย เฝย หลุ่ย เม่ย บัว หาย เต้า .
52002010	เม่ย บัว เถง เยีย บัว โหฒว ฒอง-เหฒง , ทิน-ฮู่ง หย่า เถง เยีย บัว โหฒว ฒอง-เหฒง , เซ เยีย บัว เยียม เม่ย บัว เสียน เย​ซู เญย เมี่ยน บุด๋ง โหฒว ธีง-เหฑ่ง เญย , หอบ เญย , ไม้ ลั่ม ต้าน ต๋อง .
52002011	เม่ย บัว ฮิ้ว ตุ๊ เยีย บัว ต๋าย เม่ย บัว ฮนั้ง เตีย ต๋าย นิ่น กั้น เญย ฝุเจว๊ย นอ .
52002012	เยีย บัว เถง เม่ย บัว หฒูง ชะ , นุ์น เม่ย บัว เญย เฮญี้ยว , หฒั่นๆ ขวิน เม่ย บัว เยียม เสย หฒั่ง อ๋อย หฒุ เยียม ผุย ทิน-ฮู่ง , ต้ง เห่ว เม่ย บัว ต้าย เปียะ นิ่น เญย กั๊วะ หย่า จวั่ง นิ่น เญย ฌัง-หล่าง วั้ว เต้า .
52002013	แอ๋ง ม่าย เหยียด ติ่ว ปุน เยีย บัว หฒั่นๆ แล์ง ฒี่ง ทิน-ฮู่ง . เซ เหว่ย หฒุ เยีย บัว ฒุ่น ทิน-ฮู่ง เญย โต์ , เม่ย บัว หมวัง ลิ์ว หย่า ฒิบ . เม่ย บัว หย่า ฮิ้ว ตุ๊ เซ ไม้ เฒ์ย ป้าม เมี่ยน เญย โต์ , เซ หฒะเก้ง ทิน-ฮู่ง เญย โต์ , ต้ง เยียม เม่ย บัว เสียน เย​ซู เญย เมี่ยน กะญั์ว โหฒว กง เญย โต์ .
52002014	ก๋อ-โย์ว อ่า , เม่ย บัว ปวั้ง เญย สี่ เซ ฮนั้ง เยียม ยิว​ไท แซ้ง , ทิน-ฮู่ง เญย จิว-ปาง , ต้ง เสียน กี​ตู่ เย​ซู วั้ว เต๋ย ปวั้ง เญย นอ , เหว่ย หฒุ เม่ย บัว หฒุ กั้น เญย ป๊วน-ฝีง เมี่ยน โหฒว โตะ ฮนั้ง นิ่น บัว หฒุ ยิว​ไท เมี่ยน โหฒว โตะ วั้ว นอ .
52002015	ยิว​ไท เมี่ยน ไต๋ เฒี้ยว เย​ซู , หย่า ไต๋ โต่ว หว่า เมี่ยน , หย่า หฒุ่น เยีย บัว ธ้วด มี่ง . นิ่น บัว โหฒว ไม้ หอบ ทิน-ฮู่ง , หย่า เหธา หม่าน เมี่ยน ม่าย วิน .
52002016	นิ่น บัว ตั๊ง เจี๊ยน ไม้ อ๋อย ปุน เยีย บัว ฒุ่น โต์ ปุน จั๋น เหว่ย ปุน จั๋น ตุ๊ เหฌียว . ฮนั้ง หน่าย , นิ่น บัว หฒั่นๆ ป์าม ฒุ์ย หย่า ป์าม เถา ปวั๊ง โสว โหม่ว . อี้ หฒั่น นิ่น บัว ฒู้ง หฒุ ทิน-ฮู่ง โน์ว เจี๊ยน อ๊ะ .
52002017	หฒวัง ก๋อ-โย์ว อ่า , เยีย บัว หฒุ เล่ย ฆอย หธาม ป๊า เม่ย บัว วั้ว หฒั่น , เซ ซิน เล่ย ฮนั้ง , เฮญี้ยว ไม้ เล่ย . เยีย บัว หฒะเก้ง ! จั๋ง ไห่ เม่ย บัว หย่า อ๋อย ปวัด ไห่ เม่ย บัว เญย เฮมียน .
52002018	เยีย บัว เก้ง อ๋อย มี่ง เม่ย บัว หน่าย . เยีย , เปา​โล , ฒู้ง เจี์ย เหยียด อี หฑุ่น เฮญี้ยว อ๋อย มี่ง , มป่า ซา​ตาน ตั๊ง เจี๊ยน เยีย บัว .
52002019	เฒี้ยว เย​ซู แอ๋ง ต้าย วั้ว หฒั่น , หาย หญู่ง ปุน เยีย บัว ม่าย ลั่ม ฮนั้ม , หย่า โหฒว ปุน เยีย บัว ออน-เหลาะ , หย่า ปุน เยีย บัว อะเฮน้ย เหว่ย โหฒว เยีย บัว เญย นี้ง ? เซ เม่ย บัว ไม้ เฒ์ย ?
52002020	เม่ย บัว หฒะเก้ง ! โหฒว เยีย บัว เญย ฌัง-หล่าง , หย่า โหฒว เยีย บัว เญย ออน-เหลาะ .
52003001	โหฒว เกา , ไฮ์ ฒั้ว ไม้ ตุ๊ อ๊ะ , ฯฒฯ ตี่ง เยีย บัว กั้น เยียม อา​เทน ฒี่ง ฮนั้ง ,
52003002	แอ๋ง พ้าย เยีย บัว เญย โย์ว , ทิ​โม​ไท , มี่ง เม่ย บัว หน่าย . นิ่น โหฒว ทิน-ฮู่ง เญย กง-เมี่ยน , ฒุ่น กี​ตู่ เญย คู้ เฝียน , เถง เหลียบ ว้วน เม่ย บัว เญย เสียน ฟิม หย่า นุ์น เม่ย บัว เญย เฮญี้ยว ,
52003003	เหว่ย หฒุ ไม้ อ๋อย หาย เต้า หลาย หฒุ เมี่ยน โหฒว โตะ ไฮ่ ถุย โป่ว . เม่ย บัว หย่า ฮิ้ว ตุ๊ บัว หฒุ เมี่ยน โหฒว โตะ เซ จา-ด่าง ตี่ง เหฒียง บัว อ๋อย หฒุ ปวั้ง เญย สี่ .
52003004	เยีย บัว หธ่อ เหธา เม่ย บัว เยียม เญย เฒี่ยง โห่ , เยีย บัว จา-ด่าง บั๋ว ลิ์ว เม่ย บัว , บัว ฒู้ง อ๋อย หฒุ ปวั้ง เมี่ยน โหฒว โตะ . เม่ย บัว หย่า ฮิ้ว ตุ๊ สี่ หฒะเก้ง ฮนั้ง น้าย นอ ธ้วด ต้าย เฒียน เญย .
52003005	เหว่ย น้าย เยีย ไฮ์ ฒั้ว ไม้ ตุ๊ เก้า เล่า , ฯฒฯ พ้าย ทิ​โม​ไท มี่ง เม่ย บัว หน่าย , อ๋อย ฮิ้ว ตุ๊ เม่ย บัว เญย เสียน ฟิม ฮนั้ง หาย นอ . เฑ่า เหย ดั๊ว เมี่ยน วั้ว เต้า ดั๊ว หฒุ เม่ย บัว , เยีย บัว โหฒว เญย กง ฯฒฯ ด๊อด เหฑ่ง หมี่ อ๊ะ .
52003006	อี้ หฒั่น ทิ​โม​ไท มี่ง เม่ย บัว หน่าย หฑวน ต้าย อ๊ะ . นิ่น ต้อ หลง ไห่ เญย เฝียน ต้าย บั๋ว เยีย บัว เม่ย บัว หธ่อ เสียน หลง , ฮนั้ม เย​ซู . นิ่น หย่า ก๊อง เม่ย บัว อะเฮน้ย หฒั่นๆ จั๋ง เถา เยีย บัว , อ๋อย ปวัด ไห่ เยีย บัว , ฮนั้ง เยีย บัว อ๋อย ปวัด เม่ย บัว นอ .
52003007	ก๋อ-โย์ว อ่า , เยีย บัว ปวั้ง หฒุ ขวน น่าน หย่า หฒุ เสี่ยว โค้ว , มป่า เยีย บัว ไฮ์ ก๊อง เม่ย บัว เสียน หลง , เยีย บัว ฯฒฯ ตุ๊ ออน เฮญี้ยว อ๊ะ .
52003008	เหว่ย หฒุ เม่ย บัว เขา ว้วน เฒี้ยว เย​ซู , เยีย บัว เญย แหม่ง ฯฒฯ ไฮ์ ฮนั้ง ฟี้ง เจี์ย ต้าย นอ .
52003009	เยีย บัว อ๋อย หฒุ ฮนั้ง หาย นอ เหว่ย เม่ย บัว แล์ง ฒี่ง ทิน-ฮู่ง ? เยีย บัว แล์ง ฒี่ง นิ่น เหว่ย หฒุ เม่ย บัว ปุน เยีย บัว ตุ๊ เยียม นิ่น เญย หฑะเฮมียน ออน-เหลาะ ไห่ .
52003010	เยีย บัว ฮนอยๆ ม์วนๆ ชะ โท้ ทิน-ฮู่ง ปุน เยีย บัว แอ๋ง ตุ๊ ปวัด เม่ย บัว เญย เฮมียน . เม่ย บัว เญย เสียน ฟิม ธา หฒุ หาย หญู่ง เยีย บัว ฯฒฯ ไฮ่ ทิบ ปุน เม่ย บัว .
52003011	โท้ บัว เญย หฒั่ง เตี๋ย ทิน-ฮู่ง หย่า โท้ บัว เญย เฒี้ยว เย​ซู คอย เจ๊า ปุน เยีย บัว ไฮ่ มี่ง เถา เม่ย บัว หน่าย .
52003012	หย่า โท้ เฒี้ยว เย​ซู ปุน เม่ย บัว ล่าน ฮนั้ม ล่าน หย่า ฮนั้ม หฒวัง เมี่ยน ธั้ม เจี๊ยน ฝาว , ฮนั้ง เยีย บัว ฮนั้ม เม่ย บัว วั้ว นอ .
52003013	โท้ นิ่น เหลียบ ว้วน เม่ย บัว เญย เฮญี้ยว , ฒั้ว เฒี้ยว เย​ซู เหธา เหยียด ฒู้ง เป๋น นิ่น เญย เมี่ยน วั้ว เต๋ย แอ๋ง ต้าย วั้ว หฒั่น , เม่ย บัว ฯฒฯ ไฮ่ เยียม บัว เญย หฒั่ง เตี๋ย ทิน-ฮู่ง เญย หฑะเฮมียน ธีง-เหฑ่ง , ไม้ ลั่ม เฆ่ม ต๋อง .
52004001	ก๋อ - โย์ว อ่า , เซ้ด เมว์ย แอ๋ง ม่าย เต๋ย หว่า ก๊อง . เยีย บัว หฌาว เจี๋ย เม่ย บัว ฮนั้ง หาย นอ เยียม เสย หฒั่ง โหฒว หอบ ทิน-ฮู่ง เญย เฮญี้ยว . เซ ฮนั้ง อี้ หฒั่น เม่ย บัว เยียม นอ . มป่า อี้ หฒั่น เยีย บัว เหว่ย เฒี้ยว เย​ซู โท้ เม่ย บัว หย่า ขวิน เม่ย บัว อ๋อย หฒุ โหฒว จา ธั้ม เจี๊ยน ฝาว .
52004002	เม่ย บัว ฮิ้ว ตุ๊ เยีย บัว หล่ง เฒี้ยว เย​ซู เญย หัด ม์า ฮนั้ง หาย นอ พ้าย เหฒียง เม่ย บัว .
52004003	ทิน-ฮู่ง เญย เอ๋ย เซ ฮนั้ง น้าย . นิ่น อ๋อย เม่ย บัว โหฒว ธีง-เหฑ่ง , ซิ้ม ฆอย เหฮยียน เญย สี่ .
52004004	เม่ย บัว เก๊าะ-เมี่ยน อ๋อย หฒุ ฮิ้ว ตุ๊ ฮนั้ง หาย นอ หล่ง ธีง-เหฑ่ง เญย , ท่าย เญย หฒะเอ๋ย กุ๊น กั้น เญย ซิน .
52004005	ไม้ ตู๋ง เซว่ย กั้น เญย เฮญี้ยว หั่น โหฒว , ฮนั้ง ไม้ เสียน ทิน-ฮู่ง เญย เมี่ยน โหฒว นอ .
52004006	ฮนั้ง หน่าย , เยียม น้าย เต๋ย สี่ , หาย เต้า ไม้ ตู๋ง โหฒว ต่อง ไฟ โหฒว เจี๋ย ด่าง หอบ หฒุ โหฒว เญย ปุน นิ่น เญย ก๋อ-โย์ว . น้าย เต๋ย หว่า ฒิ่น ด่าง เยีย บั๋ว เจี๋ย เม่ย บัว , หย่า เฮนี้ยๆ เญย ขวิน เม่ย บัว , เหว่ย หฒุ หาย เต้า โหฒว น้าย เต๋ย สี่ , วั้ว เต้า ฯฒฯ หฒุ เฒี้ยว ตี่ง ฒุ์ย อ๊ะ .
52004007	ทิน-ฮู่ง เห่ว บัว ต้าย ไม้ เฒ์ย เหว่ย โหฒว ไม้ ธีง-เหฑ่ง . นิ่น อ๋อย บัว โหฒว ธีง-เหฑ่ง เญย .
52004008	ฮนั้ง หน่าย , หาย เต้า เฆ่ม น้าย เต๋ย หฌาว เญย หว่า , วั้ว เต้า ไม้ เฒ์ย เฆ่ม ป้าม เมี่ยน เซ เฆ่ม ทิน-ฮู่ง , ต้ง เหธย สีง ลี่ง ปุน เม่ย บัว วั้ว เต้า .
52004009	ก๊อง เถา ฮนั้ม ก๋อ-โย์ว เญย สี่ เยีย บัว ไม้ หฒุ เฟี้ย , เหว่ย หฒุ เม่ย บัว กั้น ตุ๊ ทิน-ฮู่ง หฌาว ลิ์ว เม่ย บัว ล่าน อ๋อย หฒุ ฮนั้ง หาย นอ ฮนั้ม ล่าน .
52004010	เม่ย บัว ฒู้ง ฮนั้ง น้าย นอ ฮนั้ม เยียม ก๋อม มา​ซี​โด​เนีย แซ้ง เญย หฒวัง ก๋อ-โย์ว . มป่า ก๋อ-โย์ว อ่า , เยีย บัว ขวิน เม่ย บัว อ๋อย หฒุ จา ฮนั้ม นิ่น บัว ธั้ม เจี๊ยน ฝาว .
52004011	อ๋อย หฒุ เหลียบ ตี่ง เฮญี้ยว โหฒว ป๊วน-ส่วน เมี่ยน , โก๋ว กั้น เญย หฑะเฮมียน หย่า หล่ง กั้น เญย ปั์ว โหฒว กง ยู์ง แหม่ง , ฮนั้ง ฒิ่น ด่าง เยีย บัว บั๋ว เม่ย บัว วั้ว นอ .
52004012	ฮนั้ง น้าย นอ โหฒว เม่ย บัว ฯฒฯ ตุ๊ กะเหญี่ย เญย เมี่ยน ท่าย เม่ย บัว , หย่า ไม้ หฒุ ปั่ง หาย เต้า ตุ๊ เม่ย บัว เฉียม หล่ง เญย กะน้าย .
52004013	หฒวัง ก๋อ-โย์ว อ่า , เยีย บัว อ๋อย เม่ย บัว เฒียนๆ เญย ฮิ้ว ตุ๊ ไต่ มี่ง เญย เมี่ยน ฮนั้ง หาย นอ , เหว่ย ปุน เม่ย บัว ไม้ หฒุ เฑ่า ฮนั้ง วั้ว เต๋ย ไม้ ลั่ม ฮนั้ม เญย เมี่ยน เฑ่า นอ .
52004014	เยีย บัว เสียน เย​ซู ไต่ มี่ง แอ๋ง นั่ง ต้าย ฯฒฯ เสียน ทิน-ฮู่ง หย่า อ๋อย ต้อ เหยียด ฒู้ง เสียน เย​ซู เญย เมี่ยน , ต้ง ไต่ มี่ง วั้ว เต๋ย , เหธา เจี๊ยน เย​ซู เหยียด เจ๊า แอ๋ง ต้าย .
52004015	อี้ หฒั่น เยีย บัว บั๋ว เม่ย บัว เญย เซ หฒิว เฒี้ยว หฌาว เยีย บัว เญย หว่า . เฒี้ยว แอ๋ง ต้าย วั้ว ฮนอย , บัว หธ่อ เฒี่ยง เจี๊ยน เญย เมี่ยน ฒู้ง ไม้ ตุ๊ มี่ง ด่าง ไต่ มี่ง เญย เมี่ยน .
52004016	วั้ว หฒั่น เฒี้ยว กั้น ฯฒฯ เยียม วั้ว ทิน-ต้อง เหฌี่ย ต้าย . ม่าย เฉีย หัด บุย เญย , แอ๋ง ม่าย ฟิน-เมี่ยน เปย๊ย เญย เฉีย หย่า ม่าย ทิน-ฮู่ง เญย หฑัด บุย . เสียน ลิ์ว กี​ตู่ , ไต่ มี่ง วั้ว เต๋ย , ฯฒฯ นั่ง ด่าง .
52004017	ฆะฮ้า บัว หธ่อ เฒี่ยง เจี๊ยน เญย เมี่ยน เหธา นั่ง ต้าย วั้ว เต๋ย ฯฒฯ ฝาว มี่ง เยียม บ๋วน กะญั์ว ปวั้ง เฒี้ยว เยียม วั้ว ด๊าม-ลู่ง . ฮนั้ง หน่าย , บัว ตุ๊ เหยียด ลิ์ว เหธา เฒี้ยว เยียม .
52004018	เหว่ย น้าย อ๋อย หฒุ หล่ง น้าย เต๋ย หว่า ล่าน ออน ล่าน เญย เฮญี้ยว .
52005001	หฒวัง ก๋อ-โย์ว อ่า , ก๊อง เถา น้าย เต๋ย สี่ หาย นอม เฒี่ยง โห่ หาย นอม หญุด เฒ้ย อ๋อย ธ้วด ไม้ หฒุ เฟี้ย บั๋ว เม่ย บัว ,
52005002	เหว่ย หฒุ เม่ย บัว เม่งๆ เญย ฮิ้ว ตุ๊ เฒี้ยว ต้าย เญย ฮนอย อ๋อย เถา ฮนั้ง จั๋น-หฒะ ลู่ง ม์วน หฒั่น ต้าย วั้ว นอ .
52005003	หฒวัง เมี่ยน ก๊อง , “ ถาย-แป้ง อ๊ะโล่ะ ! ไม้ หฒุ กั้ม เหฑีย อ๊ะ , ” วั้ว หฒั่น นิ่น บัว ฯฒฯ เลี่ยม เฒ่ย หฒุ เหมียด , ฮนั้ง มเซียะ ตอน เลี่ยม เฒ่ย มุน กู้งว์า นอ . ไม้ ไฮ่ เปย๋า ไม้ ดุ๊ด .
52005004	ก๋อ-โย์ว อ่า , เม่ย บัว ไม้ เฒ์ย เยียม หฮมวัง กะญั์ว . ฮนั้ง หน่าย , วั้ว นอม ฮนอย ไม้ หอบ หฒุ เถา ฮนั้ง จั๋น-หฒะ ต้าย นอ .
52005005	เม่ย บัว เหยียด ฒู้ง โหฒว เยียม ฌัง เญย เมี่ยน หย่า เกวย ลู่ง ฮนอย หฒั่น . บัว ไม้ เฒ์ย เกวย ลู่ง ม์วน หฒั่น ไฟ โหฒว เยียม หฮมวัง เญย เมี่ยน .
52005006	ฮนั้ง น้าย , บัว ไม้ ตู๋ง ฮนั้ง เหญี่ย เญย เมี่ยน มฌ่อม . อ๋อย หฒุ กีง เจี๊ยน เฮญี้ยว , กุ๊น เจี๊ยน กั้น ,
52005007	เหว่ย หฒุ เปว๋ย มฌ่อม เญย เมี่ยน เซ ลู่ง ม์วน หฒั่น มฌ่อม . ติ๊ว ฆวิน เญย เมี่ยน ลู่ง ม์วน หฒั่น ฆวิน .
52005008	มป่า บัว เกวย ลู่ง ฮนอย หฒั่น , ฯฒฯ อ๋อย หฒุ กุ๊น ตุ๊ กั้น . อ๋อย หฒุ หล่ง เสียน เย​ซู เญย เฮญี้ยว เหธา ฮนั้ม เมี่ยน เญย เฮญี้ยว โหฒว เฮลียะ-จ๊าบ ปวัง เจี๊ยน หละค้วด . หย่า อ๋อย หฒุ ม่าย ลั่ม ฮนั้ม อ๋อย ตุ๊ เหฌียว เหว่ย โหฒว เฮลียะ-หมั่ว ด๋ง เจี๊ยน .
52005009	ทิน-ฮู่ง กิ๊น บัว ต้าย ไม้ เฒ์ย เหว่ย อ๋อย ปุน บัว หฒุ นิ่น โน์ว . นิ่น อ๋อย ปุน บัว เขา เฒี้ยว เย​ซู กี​ตู่ ตุ๊ เหฌียว .
52005010	กี​ตู่ เหว่ย บัว ไต่ . ฮนั้ง หน่าย , นิ่น แอ๋ง ต้าย วั้ว หฒั่น , ไม้ กุ๊น บัว เฒี่ยง เจี๊ยน ไฟ ไต่ มี่ง , นิ่น อ๋อย ปุน บัว เหธา นิ่น เยียม .
52005011	เหว่ย น้าย อ๋อย หฒุ ล่าน เถง ล่าน หฒูง ชะ , ล่าน เถง ล่าน เหธย เจี์ย ต้าย , ฮนั้ง อี้ หฒั่น เม่ย บัว โหฒว เญย นอ .
52005012	หฒวัง ก๋อ-โย์ว อ่า , เยีย บัว โท้ เม่ย บัว อ๋อย หฒุ ท่าย เยียม เม่ย บัว บุด๋ง ธ้วด ชะ โหฒว กง เญย เมี่ยน , ต้ง เหว่ย เฒี้ยว เย​ซู กุ๊น เม่ย บัว , หฌาว เม่ย บัว วั้ว เต๋ย .
52005013	อ๋อย หฒุ เหว่ย นิ่น บัว โหฒว เญย กง หลงๆ เญย ท่าย หย่า ฮนั้ม นิ่น บัว . ล่าน หย่า อ๋อย หฒุ เหธา ล่าน แป้ง ออน เญย เยียม .
52005014	หฒวัง ก๋อ-โย์ว อ่า , เยีย บัว โท้ เม่ย บัว อ๋อย หฒุ ขวิน เมี่ยน เหลว่ย เมี่ยน , อ๋อย หฒุ เถง ต๊าม ไฝ เญย เมี่ยน หฒูง ต๊าม , อ๋อย หฒุ เถง เมา เญย เมี่ยน , หย่า อ๋อย หฒุ หล่ง หน่อย ต๋าย หฒวัง เมี่ยน .
52005015	อ๋อย หฒุ ไฝ ฟิม , ไม้ ตู๋ง ปุน หาย เต้า โหฒว เอ๊าะ วิ่น เอ๊าะ . มป่า ล่าน อ๋อย หฒุ หฒั่นๆ ล์อ ฉัง โหฒว หลง ปุน ล่าน หย่า โหฒว หลง ปุน หฒวัง เมี่ยน .
52005016	อ๋อย หฒุ หฒั่นๆ ออน-เหลาะ .
52005017	หย่า อ๋อย หฒุ ไม้ ตี้ง เลี่ยว เญย เต๋า เก๋า .
52005018	เยียม หม่าน สี่ อ๋อย หฒุ แล์ง ฒี่ง ทิน-ฮู่ง . เม่ย บัว เหธา กี​ตู่ เย​ซู จวั่ง แหม่ง เฒี่ยง , ทิน-ฮู่ง ฯฒฯ อ๋อย เม่ย บัว ฮนั้ง น้าย นอ โหฒว .
52005019	ไม้ ตู๋ง เบ๊าะ ไต่ สีง ลี่ง เญย โต์ว .
52005020	ไม้ ตู๋ง หมั่ง เผีย สีง ลี่ง ปุน เมี่ยน โต่ว ต้าย เญย หว่า .
52005021	อ๋อย หฒุ เสย หมั่ง หญู่งๆ . หลง เญย อ๋อย หฒุ เอย เจี๊ยน โหฒว .
52005022	หญู่งๆ เอ๊าะ เญย อ๋อย หฒุ ซิ้ม ฆอย .
52005023	โท้ เหธย แป้ง ออน เญย ทิน-ฮู่ง ปุน เม่ย บัว ธีง-เหฑ่ง เถา ต้าว , หย่า เปว เจี๊ยน เม่ย บัว เญย ลี่ง ว่วน , เม่ย บัว เญย เฮญี้ยว , เม่ย บัว เญย ซิน , เถา เฒี้ยว เย​ซู กี​ตู่ แอ๋ง ต้าย วั้ว หฒั่น ฯฒฯ ไม้ ม่าย ต๋อง เฆ่ม .
52005024	เห่ว เม่ย บัว ต้าย วั้ว เต้า เซ เหฒียบ ฒัวะ เญย . นิ่น อ๋อย ฮนั้ง น้าย นอ โหฒว เหฒียง .
52005025	หฒวัง ก๋อ-โย์ว อ่า , โท้ เม่ย บัว เถง เยีย บัว เต๋า เก๋า .
52005026	หวุ่ย ปวั้ง เญย เฒี่ยง โห่ อ๋อย หฒุ โหฒว เฮญี้ยว ธีง-เหฑ่ง ฒม เฮมียน หน่าย แป้ง ออน .
52005027	เยีย หล่ง เฒี้ยว เญย หัด ม์า บั๋ว เม่ย บัว , เม่ย บัว อ๋อย หฒุ โตะ น้าย เฒ้ย เฝียน ปุน หฒวัง ก๋อ-โย์ว หมวัง .
52005028	โท้ เฒี้ยว เย​ซู กี​ตู่ เหธย เอน ปุน เม่ย บัว .
53001001	เยีย , เปา​โล , เหธา ซี​ลา เหธา ทิ​โม​ไท เฟี้ย เฝียน ปุน เท​สะ​โล​นิ​กา ฒี่ง เญย จิว-ปาง , ต้ง บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เญย เมี่ยน .
53001002	โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
53001003	หฒวัง ก๋อ-โย์ว อ่า , เยีย บัว อ๋อย หฒุ หฒั่นๆ เหว่ย เม่ย บัว แล์ง ฒี่ง ทิน-ฮู่ง . ฮนั้ง น้าย แล์ง ฒี่ง เซ หอบ เญย , เหว่ย หฒุ เม่ย บัว กุ๊น โหฒว กุ๊น เสียน เฮ้น เจี๊ยน ฝาว . เม่ย บัว เก๊าะ-เมี่ยน ล่าน หย่า ฮนั้ม ล่าน กุ๊น โหฒว กุ๊น ธั้ม เจี๊ยน ฝาว .
53001004	เหว่ย น้าย , เยีย บัว เยียม ทิน-ฮู่ง เญย หฒวัง จิว-ปาง ปู๋ง หว่า-เหมา เธง เม่ย บัว . เยีย บัว เธง ก๊อง , ไม้ กุ๊น เม่ย บัว หฒุ เมี่ยน โหฒว โตะ , ปวั้ง หฒุ โค้ว , เม่ย บัว หล่ง หน่อย เตี๊ย หย่า เสียน ตุ๊ ว้วน .
53001005	น้าย เต๋ย เหยียด ฒู้ง สี่ ปุน ธีง ทิน-ฮู่ง แป้ง ฟิม เญย เซี้ยม เมี่ยน หย่า ปิ๋ว เม่ง เม่ย บัว ผุย ตุ๊ เยียม ทิน-ฮู่ง เญย กั๊วะ . เซ เหว่ย น้าย นอม กั๊วะ เม่ย บัว อี้ หฒั่น หฒุ เสี่ยว โค้ว .
53001006	ทิน-ฮู่ง เซ แป้ง ฟิม เญย . ห่อย เม่ย บัว หฒุ ขวน น่าน วั้ว เต๋ย เมี่ยน , ทิน-ฮู่ง อ๋อย วิ่น ปุน นิ่น บัว หฒุ ขวน น่าน .
53001007	นิ่น หย่า อ๋อย ปุน เม่ย บัว ปวั้ง หฒุ ขวน น่าน เญย เมี่ยน เหธา เยีย บัว ล่ม ฑ่อย ตุ๊ แป้ง ออน . วั้ว หฒั่น เฒี้ยว เย​ซู เหธา เจี๊ยน นิ่น ม่าย ชะ เญย ฟิน-เมี่ยน เยียม วั้ว ลู่ง หิ่น ธ้วด , เยียม หฮยาง ไห่ เญย โต์ว กะญั์ว .
53001008	เฒี้ยว เย​ซู อ๋อย วิ่น ปุน ไม้ เหญี่ยม ทิน-ฮู่ง เญย เมี่ยน หย่า ไม้ หมวัง เฒี้ยว เย​ซู เญย คู้ เฝียน วั้ว เต๋ย เมี่ยน หฒุ ตี่ง ฒุ์ย .
53001009	นิ่น บัว อ๋อย หฒุ เสี่ยว ฒุ์ย , เหยียด ลิ์ว หฒุ เหมียด , แฆะ เจี๊ยน เฒี้ยว เญย หฑะเฮมียน เหธา นิ่น ฌัง-หล่าง เญย ต้ม ชะ ,
53001010	ต้ง นิ่น ต้าย วั้ว ฮนอย เหว่ย ปุน นิ่น เญย หฒวัง เมี่ยน , เซ เหยียด ฒู้ง เสียน นิ่น เญย เมี่ยน , เธง นิ่น , ท่าย นิ่น . เม่ย บัว หย่า อ๋อย เหธา เจี๊ยน นิ่น บัว เธง เหว่ย หฒุ เม่ย บัว เสียน เยีย บัว โหฒว เญย ฒอง-เหฒง หว่า .
53001011	เหว่ย น้าย เยีย บัว หฒั่นๆ เถง เม่ย บัว เต๋า เก๋า โท้ บัว เญย ทิน-ฮู่ง ปุน เม่ย บัว ผุย ตุ๊ นิ่น กิ๊น ต้าย เญย เมี่ยน . หย่า โท้ นิ่น หล่ง นิ่น เญย ชะ ปุน เม่ย บัว โหฒว เหฒียง เม่ย บัว ม่าย เฮญี้ยว โหฒว เญย คู้ สี่ , เหธา เอย เม่ย บัว เญย เสียน ฟิม โหฒว เญย กง .
53001012	ฮนั้ง หน่าย , บัว เญย เฒี้ยว เย​ซู เญย บั๋ว ฯฒฯ ตุ๊ เม่ย บัว ท่าย , นิ่น หย่า อ๋อย ท่าย เม่ย บัว . น้าย เซ หฒิว บัว เญย ทิน-ฮู่ง เหธา เฒี้ยว เย​ซู กี​ตู่ เญย เอน .
53002001	หฒวัง ก๋อ-โย์ว อ่า , ก๊อง เถา บัว เญย เฒี้ยว เย​ซู กี​ตู่ แอ๋ง ต้าย หย่า ก๊อง เถา นิ่น อ๋อย เซียว ฒุ้น บัว , ปุน บัว เหธา นิ่น เยียม , เยีย บัว โท้ เม่ย บัว
53002002	ไม้ ตู๋ง เฮญี้ยว ฮวาง เฮญี้ยว หลุ่น , เหว่ย หฒุ ม่าย เต๋ย เมี่ยน ก๊อง เฒี้ยว ต้าย เญย ฮนอย เถา ลิ์ว อ๊ะ . ไม้ กุ๊น ม่าย เมี่ยน ก๊อง สีง ลี่ง ปุน เยีย บัว โต่ว หว่า , ไฟ ฒุ่น ต้าย ก๊อง ไฟ เฟี้ย เฝียน ฮนั้ง น้าย นอ ก๊อง .
53002003	ไม้ ตู๋ง ปุน หาย เต้า หล่ง หาย หญู่ง หฒะเอ๋ย ดั๊ว เม่ย บัว . วั้ว นอม ฮนอย ไม้ แก้ง เถา , ฒู้ง อ๋อย หฒุ ม่าย น้าย เต๋ย สี่ ธ้วด . เมี่ยน อ๋อย แหง่ง เจี๊ยน ทิน-ฮู่ง , หย่า ม่าย ป์าม เล์ย-หลัด วั้ว เต้า หิ่น ธ้วด ต้าย , ต้ง ฒู้ง อ๋อย หฒุ เหมียด วั้ว เต้า .
53002004	นิ่น อ๋อย แหง่ง เจี๊ยน หย่า เธง กั้น เก้า โฮล เจี๋ย ต้ง เมี่ยน เห่ว เฒี่ยน เหธา เมี่ยน หฒั่ง เญย เหยียด ฒู้ง . นิ่น ฒู้ง อ๋อย เฒว์ย เจี๊ยน หฒั่ง ทิน-ฮู่ง เญย เปย๊า กะญั์ว ก๊อง นิ่น กั้น โหฒว ทิน-ฮู่ง .
53002005	เม่ย บัว จั๋ง ไม้ ตุ๊ ไฟ ? เยีย เหธา เม่ย บัว เยียม วั้ว หฒั่น เยีย ฒู้ง เฒาะ น้าย เต๋ย สี่ บั๋ว เม่ย บัว หมี่ อ๊ะ .
53002006	เม่ย บัว หย่า ฮิ้ว ตุ๊ หาย หญู่ง ตั๊ง เจี๊ยน ไม้ แก้ง ปุน น้าย เต๋ย สี่ ธ้วด . ฮนั้ง หน่าย , เถา เฒี่ยง โห่ , ป์าม เล์ย-หลัด วั้ว เต้า ฯฒฯ หิ่น ธ้วด ต้าย อ๊ะ .
53002007	อี้ หฒั่น ป์าม เล์ย-หลัด เญย ชะ เป่ย เดี๊ย โหฒว กง , มป่า ตั๊ง เจี๊ยน น้าย เต๋ย ชะ วั้ว เต้า อ๋อย ตั๊ง เจี๊ยน มี่ง เถา ทิน-ฮู่ง ต้อ นิ่น ธ้วด มี่ง .
53002008	เถา วั้ว หฒั่น ป์าม เล์ย-หลัด วั้ว เต้า อ๋อย หิ่น ธ้วด ต้าย . มป่า เฒี้ยว เย​ซู แอ๋ง เหฌี่ย ต้าย วั้ว หฒั่น , เย​ซู ฯฒฯ หล่ง เยียม ฑุ่ย ปย๊ม ธ้วด เญย เฉีย ไต๋ วั้ว เต้า , หย่า หล่ง เหฌี่ย ต้าย วั้ว หฒั่น ม่าย เญย ฌัง-หล่าง เหมียด เหฑ่ง นิ่น .
53002009	ป์าม เล์ย-หลัด วั้ว เต้า ต้าย วั้ว หฒั่น เซ หฒิว ซา​ตาน โหฒว เญย กง , หย่า ม่าย ซา​ตาน เญย ชะ โหฒว หญู่งๆ จ๊า เญย จั๋ง-โห่ เหธา บัวะ ฮ่อง เญย สี่ .
53002010	นิ่น หย่า อ๋อย หล่ง หญู่งๆ กู๊ ไกว๋ เญย เอ๊าะ หฒะเอ๋ย ดั๊ว อ๋อย หฒุ เหมียด เญย เมี่ยน . นิ่น บัว หฒุ เหมียด เหว่ย หฒุ นิ่น บัว ไม้ ฮนั้ม เฒียน เล์ย ฯฒฯ ไม้ ตุ๊ เหฌียว .
53002011	เหว่ย น้าย ทิน-ฮู่ง ปุน นิ่น บัว หฒุ ดั๊ว เมี่ยน โหฒว ต่อง เญย ชะ กุ๊น เจี๊ยน , ดั๊ว นิ่น บัว เสียน จ๊า เญย .
53002012	ฮนั้ง หน่าย , ไม้ เสียน เฒียน เล์ย , ต๋าว หฑวน อะเฮน้ย โหฒว ฒุ์ย เญย หฒวัง เมี่ยน , ฒู้ง อ๋อย หฒุ ตี่ง ฒุ์ย อ๊ะ .
53002013	เฒี้ยว ฮนั้ม เญย หฒวัง ก๋อ-โย์ว อ่า , เยีย บัว อ๋อย หฒุ หฒั่นๆ เหว่ย เม่ย บัว แล์ง ฒี่ง ทิน-ฮู่ง , เหว่ย หฒุ เยียม กอน ทิน-ฮู่ง กิ๊น เม่ย บัว เหว่ย ปุน เม่ย บัว ตุ๊ เหฌียว . เม่ย บัว ตุ๊ เหฌียว เซ เหว่ย เม่ย บัว เขา สีง ลี่ง ปุน เม่ย บัว เป๋น ทิน-ฮู่ง เญย ธีง-เหฑ่ง เมี่ยน , หย่า เหว่ย เม่ย บัว เสียน เฒียน เล์ย .
53002014	ทิน-ฮู่ง หล่ง เยีย บัว ฒุ่น เญย คู้ เฝียน เห่ว เม่ย บัว ต้าย เสียน . หย่า เห่ว เม่ย บัว ต้าย เหว่ย ตุ๊ ป่วน บัว เญย เฒี้ยว เย​ซู กี​ตู่ เญย ฌัง-หล่าง .
53002015	ก๋อ-โย์ว อ่า , อ๋อย หฒุ เสียน ว้วน , ไม้ ตู๋ง ปู๋ง ด๊อด เยีย บัว หฌาว เญย เฒียน เล์ย , ไม้ กุ๊น เยีย บัว ฒุ่น เญย หว่า ไฟ เฟี้ย เฝียน หฌาว เญย หว่า .
53002016	โท้ บัว เญย เฒี้ยว เย​ซู กี​ตู่ กั้น เหธา บัว เญย หฒั่ง เตี๋ย ทิน-ฮู่ง , ต้ง ฮนั้ม บัว , หย่า เหธย เอน เหยียด ลิ์ว ออน บัว เญย เฮญี้ยว , หย่า ปุน หลง ไห่ เญย ม่าย ลั่ม ฮนั้ม , วั้ว เต้า ,
53002017	ออน เม่ย บัว เญย เฮญี้ยว หย่า เหลียบ ว้วน เม่ย บัว เหว่ย โหฒว หญู่งๆ คู้ สี่ หย่า ก๊อง หญู่งๆ คู้ หว่า .
53003001	หฒวัง ก๋อ-โย์ว อ่า , เซ้ด เมว์ย แอ๋ง ม่าย เต๋ย หว่า . โท้ เม่ย บัว เถง เยีย บัว เต๋า เก๋า เหว่ย ปุน เฒี้ยว เญย โต์ เซี้ยบๆ เญย ฒุ่น ตุ๊ ฆอย หย่า ตุ๊ เมี่ยน ท่าย ฮนั้ง เม่ย บัว ท่าย นอ .
53003002	หย่า โท้ ทิน-ฮู่ง เหฌียว เยีย บัว เล่ย ดุ๊ด หว่าย ไห่ , เอ๊าะ ไห่ เญย เมี่ยน , เหว่ย หฒุ ไม้ เฒ์ย เต้าๆ เมี่ยน ม่าย เสียน ฟิม .
53003003	มป่า เฒี้ยว เซ เหฒียบ ฒัวะ เญย . นิ่น อ๋อย เถง เม่ย บัว ม่าย ชะ หย่า เปว เจี๊ยน ไม้ ปุน ฮยวัง เอ๊าะ วั้ว เต้า ห่อย เม่ย บัว .
53003004	เฒี้ยว ปุน เยีย บัว ไฮ่ ปู๋ง ตุ๊ เฮญี้ยว เม่ย บัว . เยีย บัว เสียน ตี่ง , ต้ง เยีย บัว บั๋ว เม่ย บัว โหฒว เญย , เม่ย บัว หฒะเก้ง โหฒว หย่า อ๋อย โหฒว เจี๊ยน มี่ง .
53003005	โท้ เฒี้ยว เยี์ยน เม่ย บัว , ปุน เม่ย บัว ม่าย เฮญี้ยว ฮนั้ม ทิน-ฮู่ง , หย่า ปุน เม่ย บัว ม่าย กี​ตู่ ปุน เญย หน่อย .
53003006	หฒวัง ก๋อ-โย์ว อ่า , เยีย บัว เต๊ง เฒี้ยว เย​ซู กี​ตู่ เญย บั๋ว หัด เม่ย บัว , หาย เต้า ก๋อ-โย์ว เหลว่ย ไห่ , ไม้ อ๋อย โหฒว กง หย่า ไม้ กัน เยีย บัว หฌาว เจี๋ย เม่ย บัว วั้ว เต๋ย หว่า , เม่ย บัว อ๋อย หฒุ ซิ้ม ฆอย .
53003007	เม่ย บัว กั้น ฮิ้ว ตุ๊ เม่ย บัว อ๋อย หฒุ ฮนั้ง หาย นอ หฒวด เยีย บัว เญย หญู่ง โหฒว . เยีย บัว เหธา เม่ย บัว เยียม วั้ว หฒั่น เยีย บัว ไม้ เหลว่ย .
53003008	เยีย บัว หย่า ไม้ หญั่น หาย เต้า เญย แปะ หฮนาง , ไม้ ธ้วด ญ่าน . ต๋าว หฑวน เยีย บัว ฮนอยๆ ม์วนๆ โหฒว กง โค้ว ไห่ เหว่ย ไม้ อ๋อย เฝย หลุ่ย เม่ย บัว หาย เต้า .
53003009	เยีย บัว ฮนั้ง น้าย นอ โหฒว , ไม้ เฒ์ย เหว่ย หฒุ ไม้ ม่าย เล์ย เห่ว เมี่ยน จวัง เยีย บัว , เซ เยีย บัว อ๋อย โหฒว หญู่ง เฒ้ย ปุน เม่ย บัว หฒวด .
53003010	เยีย บัว เหธา เม่ย บัว เยียม วั้ว หฒั่น เยีย บัว บั๋ว เม่ย บัว , “ สี ก๊อง หาย เต้า ไม้ คั้ง โหฒว กง , ไม้ ตู๋ง ปุน หฮนาง นิ่น หญั่น . ”
53003011	เยีย บัว ฮนั้ง น้าย นอ ก๊อง เหว่ย หฒุ เยีย บัว ไฮ์ เมี่ยน ก๊อง , เยียม เม่ย บัว หน่าย ม่าย เต๋ย เมี่ยน เหลว่ย ไห่ , ไม้ โหฒว กง . ขูง มี่ง หละเญ้า เมี่ยน โหฒว เญย สี่ ฮนั้ง .
53003012	เยีย บัว เต๊ง เฒี้ยว เย​ซู กี​ตู่ เญย บั๋ว หัด น้าย หญู่ง เมี่ยน หย่า ขวิน นิ่น บัว อ๋อย หฒุ โหฒว ส่วน เญย , เจี้ยน โหฒว กง เหว่ย ยู์ง กั้น เญย แหม่ง .
53003013	ก๋อ-โย์ว อ่า , เม่ย บัว โหฒว คู้ สี่ , ไม้ ตู๋ง เฮญี้ยว หนัม .
53003014	สี ก๊อง เยียม เม่ย บัว หน่าย หาย เต้า ไม้ หมวัง เยีย บัว เฟี้ย น้าย เฒ้ย เฝียน เญย หว่า , อ๋อย หฒุ จั๋ง เจี๊ยน นิ่น , หย่า ไม้ ตู๋ง เหธา นิ่น จิว ทง เหว่ย ปุน นิ่น ไญ้ .
53003015	มป่า ไม้ ตู๋ง ฝุน นิ่น โหฒว วิน-วั้ง . ต๋าว หฑวน อ๋อย หฒุ ขวิน นิ่น ฮนั้ง ขวิน ก๋อ-โย์ว นอ .
53003016	โท้ เหธย แป้ง ออน เญย เฒี้ยว กั้น หฒั่นๆ เยียม หญู่งๆ เจ๊า เหธย แป้ง ออน ปุน เม่ย บัว . โท้ เฒี้ยว เหธา เม่ย บัว หฒวัง เมี่ยน เยียม .
53003017	เยีย กั้น นั้น ปั๊ด เฟี้ย น้าย เต๋ย หว่า , “ เยีย , เปา​โล , จั๋ง เถา เม่ย บัว . ” เยีย เฟี้ย เญย เฒ้ยๆ เฝียน ม่าย น้าย เต๋ย หว่า โหฒว จั๋ง-โห่ . เยีย กั้น เญย หฑั่ง-แหวะ หย่า ฮนั้ง น้าย นอ เฟี้ย .
53003018	โท้ เฒี้ยว เย​ซู กี​ตู่ เหธย เอน ปุน เม่ย บัว หฒวัง เมี่ยน .
54001001	เยีย , เปา​โล , หฒิว บัว เญย เหฌียว เฒี้ยว ทิน-ฮู่ง เหธา ปุน บัว ม่าย ลั่ม ฮนั้ม เญย กี​ตู่ เย​ซู เญย หลี่ง โหฒว กี​ตู่ เย​ซู เญย กง-โฒ่ .
54001002	เยีย เฟี้ย เฝียน ปุน ทิ​โม​ไท , ต้ง เหว่ย บัว เสียน เฒี้ยว ต๋อง โหฒว เยีย เญย เธียน ตอน วั้ว เต้า . โท้ หฒั่ง เตี๋ย ทิน-ฮู่ง , หย่า โท้ บัว เญย เฒี้ยว กี​ตู่ เย​ซู ค้อ-เลี่ยน เม่ย , เหธย เอน เหธย แป้ง ออน ปุน เม่ย .
54001003	เยีย ขวิน เม่ย เยียม เหฌี่ย เอ​เฟ​โซ ฒี่ง ฮนั้ง ฒิ่น ด่าง เยีย อ๋อย มี่ง มา​ซี​โด​เนีย วั้ว หฒั่น เยีย ขวิน เม่ย นอ . เยียม หน่าย ม่าย เต๋ย เมี่ยน ฒุ่น จ๊า โต์-เล์ย , เยีย หย่า อ๋อย เม่ย หัด เจี๊ยน ไม้ ตู๋ง ปุน นิ่น บัว หฌาว .
54001004	อ๋อย หฒุ บั๋ว นิ่น บัว กวั่ง , ไม้ ตู๋ง ปุน เฮญี้ยว หฑั่ม โล์-ฮนอย เญย โก๊ว-ไหล่ เหธา โล์-ฮนอย อง-ถาย เญย โต้ว ฒง ไม้ ไฮ่ จ่ม , ต่อย เจี๋ย ต่อย เญย บั๋ว . น้าย เต๋ย สี่ ขูง โหฒว กอน ปุน เมี่ยน แฑง มี่ง แฑง ต้าย ฮนั้ง , ไม้ เถง เมี่ยน เสียน หลง , ไฮ่ ฮิ้ว ตุ๊ ทิน-ฮู่ง เญย หฒะเอ๋ย .
54001005	เยีย ฮนั้ง น้าย นอ หัด เซ เหว่ย ปุน เม่ย บัว ล่าน ฮนั้ม ล่าน . ล่าน ฮนั้ง น้าย ฮนั้ม ล่าน อ๋อย หฒุ หล่ง ธีง-เหฑ่ง เญย เฮญี้ยว , หล่ง คู้ ล่าง ฟิม , หย่า เฒียนๆ เญย เสียน .
54001006	มป่า ม่าย เต๋ย เมี่ยน กวั่ง น้าย เต๋ย เจ๊า มี่ง เพียน , ขูง แฑง ไม้ ลั่ม หล่ง เญย สี่ ฮนั้ง .
54001007	นิ่น บัว อ๋อย โหฒว ฟิน-แซง หฌาว ทิน-ฮู่ง เญย เล์ย-หลัด มป่า นิ่น บัว ก๊อง เญย หว่า นิ่น บัว กั้น ไม้ เม่ง แปะ . นิ่น บัว แหง่ง เจี๊ยน ก๊อง เญย สี่ นิ่น บัว กั้น ฒู้ง ไม้ เปียะ เฮญี้ยว .
54001008	สี ก๊อง เมี่ยน หล่ง ตุ๊ หอบ นอ , บัว ฮิ้ว ตุ๊ เล์ย-หลัด เซ หลง เญย .
54001009	มป่า อ๋อย หฒุ จั๋ง เจี๊ยน เล์ย-หลัด เซ ไม้ เฒ์ย เหว่ย คู้ เมี่ยน เหลียบ ต้าย . เล์ย-หลัด เหลียบ ต้าย เหว่ย เมี่ยน หว่าย เมี่ยน เหธา ไม้ หมวัง เล์ย เญย เมี่ยน , แอ๋ง เหธา ไม้ กัน ทิน-ฮู่ง เญย , ป์าม ฒุ์ย เญย , ไม้ ธีง-เหฑ่ง เญย , เหธา หมั่ง เผีย ทิน-ฮู่ง เญย , ไต๋ เตีย ไต๋ มา เญย , เหธา ไต๋ เมี่ยน เญย เมี่ยน ,
54001010	ไม้ หลวน ห่อง เญย , มจั่ง เหฮยียน มจั่ง เญย เมี่ยน , หนิ่ม เมี่ยน หม่าย เญย , เหธา ก๊อง-แปะ เญย , โหฒว จ๊า ฒอง-เหฒง เญย , หย่า เหว่ย เหยียด ฒู้ง แหง่ง เฒียน โต์-เล์ย เญย เมี่ยน .
54001011	น้าย เฒียน โต์-เล์ย เซ หอบ หฒุ เธง เญย ทิน-ฮู่ง จิว ปุน เยีย ฒุ่น วั้ว หญู่ง ฌัง-หล่าง เญย คู้ เฝียน .
54001012	เยีย แล์ง ฒี่ง บัว เญย เฒี้ยว กี​ตู่ เย​ซู , ต้ง เหธย ชะ ปุน เยีย วั้ว เต้า , เหว่ย หฒุ นิ่น ฝุน เยีย เหฒียบ ฒัวะ เญย ฯฒฯ พ้าย เยีย โหฒว นิ่น เญย กง .
54001013	ไม้ กุ๊น ฒิ่น ด่าง เยีย คี นิ่น , โหฒว โตะ ก๊อง โตะ นิ่น , ทิน-ฮู่ง ค้อ-เลี่ยน เยีย เหว่ย หฒุ วั้ว หฒั่น เยีย ไม้ แก้ง เสียน กี​ตู่ , เยีย กั้น โหฒว เญย เยีย หย่า ไม้ ฮิ้ว .
54001014	บัว เญย เฒี้ยว เหธย เอน ธั้มๆ เญย ฯฒฯ ปุน เยีย เขา กี​ตู่ เย​ซู ม่าย เสียน ฟิม หย่า ม่าย ฮนั้ม เมี่ยน เญย เฮญี้ยว .
54001015	กี​ตู่ เย​ซู เหฌี่ย ป้าม เกน เหว่ย เหฌียว ฒุ์ย-เมี่ยน . น้าย โจ๋ว หว่า หฒะเก้ง เฒียน ไห่ , ผุย ตุ๊ หม่าน เมี่ยน เสียน . เหยียด ฒู้ง ฒุ์ย-เมี่ยน เยีย กั้น หย่า โหฒว เก้า หว่าย เจี๋ย วั้ว เต้า .
54001016	มป่า ทิน-ฮู่ง ค้อ-เลี่ยน เยีย , เหว่ย ปุน กี​ตู่ เย​ซู เยียม เยีย ปุน ธีง นิ่น ม่าย เญย เหยียด ฒู้ง หน่อย . ฮนั้ง หน่าย , ไม้ กุ๊น เยีย โหฒว เก้า หว่าย เจี๋ย เญย ฒุ์ย-เมี่ยน , น้าย โหฒว หญู่ง เฒ้ย ปุน ฆะฮ้า ต้าย เสียน นิ่น , ตุ๊ เหยียด ลิ์ว เญย แหม่ง เญย เมี่ยน .
54001017	อ๋อย หฒุ ท่าย เหยียด ลิ์ว เยียม เญย ฮู่ง เตี๋ย , ต้ง ไม้ ไฮ่ ไต่ , บัว หมั่ง ไม้ ปวัด เญย ดุ เต้า ทิน-ฮู่ง . หย่า อ๋อย หฒุ เหยียด ลิ์ว เธง เถา หม่าน โก๊ว หม่าน ต่อย . อา​เมน .
54001018	เยีย เญย ตอน , ทิ​โม​ไท อ้า ! เยีย อี้ หฒั่น เห่ว เม่ย โหฒว เญย เซ หฒิว ฒิ่น ด่าง เมี่ยน โต่ว ต้าย ก๊อง เถา เม่ย วั้ว เต๋ย หว่า , เหว่ย ปุน เม่ย หล่ง วั้ว เต๋ย หว่า โหฒว หวัวะ กิ่น เบ๊าะ หลง เญย จ๋า .
54001019	อ๋อย หฒุ หฒั่นๆ เสียน หลง หย่า ม่าย คู้ ล่าง ฟิม . ม่าย เต๋ย เมี่ยน หว่าย ล่าง ฟิม , นิ่น บัว เญย เสียน ฟิม ฯฒฯ ด๊อด เหฑ่ง หมี่ อ๊ะ .
54001020	น้าย หญู่ง เมี่ยน ม่าย อี เต้า , บั๋ว เห่ว ฮี​เม​เน​อัด เหธา อา​เล้ก​ซาน​เด . เยีย เฒาะ นิ่น บัว จิว ปุน ซา​ตาน หมี่ อ๊ะ , เหว่ย หฌาว นิ่น บัว ไม้ ตู๋ง คี ทิน-ฮู่ง .
54002001	ฮนั้ง น้าย , ตะเยี้ยด เยีย ขวิน เม่ย อ๋อย หฒุ เถง หม่าน เมี่ยน โท้ ทิน-ฮู่ง . อ๋อย หฒุ เหว่ย นิ่น บัว เต๋า เก๋า , โจ้ว ทิน-ฮู่ง , แล์ง ฒี่ง ทิน-ฮู่ง .
54002002	หย่า อ๋อย หฒุ เหว่ย หฒวัง ฮู่ง เตี๋ย เหธา เหยียด ฒู้ง โหฒว โฮล กุ๊น แปะ ฝีง วั้ว เต๋ย เต๋า เก๋า , ปุน บัว ไม้ ม่าย สี่ , ถาย-แป้ง เญย เยียม , ฯฒฯ ไฮ่ หลงๆ เญย หฒั่ง ทิน-ฮู่ง , ล่าน หย่า ท่าย ล่าน .
54002003	ฮนั้ง น้าย เต๋า เก๋า เซ หลง เญย , หย่า หอบ บัว เญย เหฌียว เฒี้ยว ทิน-ฮู่ง .
54002004	ทิน-ฮู่ง อ๋อย หม่าน เมี่ยน ตุ๊ เหฌียว หย่า อ๋อย นิ่น บัว ฮิ้ว ตุ๊ เฒียน เล์ย .
54002005	เหว่ย หฒุ ม่าย ดุ เต้า ทิน-ฮู่ง ฮนั้ง . หย่า ม่าย ดุ เต้า เยียม ทิน-ฮู่ง เหธา เมี่ยน บุด๋ง โหฒว บุด๋ง เมี่ยน , เซ กี​ตู่ เย​ซู , ต้ง เป๋น ป้าม เมี่ยน วั้ว เต้า .
54002006	กี​ตู่ เย​ซู เซี้ย นิ่น กั้น เญย แหม่ง เหว่ย หฒัวะ หม่าน เมี่ยน หฑวน . เถา หอบ เญย เฒี่ยง โห่ นิ่น ฮนั้ง น้าย นอ โหฒว ปุน ธีง ทิน-ฮู่ง อ๋อย หม่าน เมี่ยน ตุ๊ เหฌียว .
54002007	เหว่ย น้าย ทิน-ฮู่ง พ้าย เยีย โหฒว ฒุ่น โต์ เมี่ยน หย่า พ้าย เยีย โหฒว กง-โฒ่ , โหฒว ฟิน-แซง หฌาว หม่าน ฝีง จั๋น เสียน เย​ซู , หย่า ฮิ้ว ตุ๊ เฒียน เล์ย . น้าย เยีย ไม้ ก๊อง-แปะ . เยีย ก๊อง เฒียน เญย .
54002008	เยีย อ๋อย เยียม นอมๆ ต๋อง เญย มจั่ง ตอน ซูง เจี์ย ธีง-เหฑ่ง เญย ปั์ว เต๋า เก๋า , หย่า ไม้ เฉีย เจี์ย , ไม้ แฑง จ๋า .
54002009	เยีย หย่า อ๋อย มเซียะ ตอน ฒุ ฒง ฮ่อง ลุย-โหว . ไม้ ตู๋ง ฒอง เหว่ย สาย-เลี์ยง เมี่ยน , หย่า ไม้ ตู๋ง กิ๊ด บะเปยย บิ์น , ไฟ หล่ง จ๋าย เญย หละเปย๊ย-โฒว , ไฟ เจียม , ไฟ หล่ง จ๋าย ไห่ เญย ลุย-โหว ฒอง ซิน .
54002010	มเซียะ ตอน อ๋อย หฒุ โหฒว คู้ สี่ เหว่ย ฒอง กั้น . น้าย เซ ผุย เหญี่ยม เสียน ทิน-ฮู่ง เญย มเซียะ ตอน โหฒว เญย สี่ .
54002011	โหะ โต์-เล์ย เญย เฒี่ยง โห่ , มเซียะ ตอน อ๋อย หฒุ เหฑียะ ฑี์ง หย่า เฮญี้ยว ส่วน เญย .
54002012	เยีย ไม้ ปุน มเซียะ ตอน หฌาว ไฟ หล่ง หัด ม์า กุ๊น มจั่ง ตอน . มเซียะ ตอน อ๋อย หฒุ เหฑียะ ฑี์ง เญย ,
54002013	เหว่ย หฒุ ทิน-ฮู่ง เหฒย อา​ดัม ด่าง , ฆะฮ้า หธีง เหฒย ฮา​วา .
54002014	หฒุ ดั๊ว เญย เซ ไม้ เฒ์ย อา​ดัม . หฒุ ดั๊ว เญย เซ มเซียะ ตอน , นิ่น ฯฒฯ ป์าม ฒุ์ย อ๊ะ .
54002015	มป่า เหว่ย หฒุ มเซียะ ตอน ยู์ง กู้งว์า , สี ก๊อง หฒั่นๆ เสียน หลง , ม่าย เฮญี้ยว ฮนั้ม เมี่ยน , โหฒว ธีง-เหฑ่ง หย่า กุ๊น ตุ๊ กั้น , นิ่น บัว ฯฒฯ ตุ๊ เหฌียว .
54003001	น้าย โจ๋ว หว่า เซ หฒะเก้ง เฒียน เญย . “ หาย เต้า ม่าย เฮญี้ยว อ๋อย โหฒว จิว-ปาง เญย เมี่ยน โก๋ , วั้ว เต้า อ๋อย โหฒว เญย เซ หลง ไห่ เญย กง . ”
54003002	จิว-ปาง เญย เมี่ยน โก๋ อ๋อย หฒุ โหฒว ไม้ ม่าย ต๋อง ต้าน เญย เมี่ยน , ขูง หล่ง ดุ เต้า เอ๊า , ไฮ่ ฒั้น กั้น , กุ๊น ตุ๊ กั้น , โหฒว ต้อ เล์ย เญย เมี่ยน , ม่าย เฮญี้ยว ฒิบ แคะ , หย่า ไฮ่ หฌาว เมี่ยน .
54003003	นิ่น ไม้ เหง ฮบ ติ๊ว , ไม้ โหฒว เธี้ยว เบ๊าะ เมี่ยน , เฮญี้ยว ส่วน เญย , ไม้ อ๋อย เหธา เมี่ยน แฑง จ๋า , หย่า ไม้ เม้า ญ่าน .
54003004	อ๋อย หฒุ ไฮ่ กุ๊น ตุ๊ หลง กั้น เญย ฮมวั้ง ต่อย , หฌาว กั้น เญย ฝุเจว๊ย ท่าย นิ่น , หมวัง นิ่น เญย หว่า .
54003005	สี ก๊อง เมี่ยน ไม้ ไฮ่ กุ๊น ตุ๊ กั้น เญย ฮมวั้ง ต่อย , นิ่น ฮนั้ง หาย นอ ไฮ่ โก๋ว ทิน-ฮู่ง เญย จิว-ปาง ?
54003006	เซียง-เสียน เญย เมี่ยน ไม้ หอบ หฒุ โหฒว จิว-ปาง เญย เมี่ยน โก๋ . เฑ่า เหย นิ่น ไฮ่ เธง-โฮล ฯฒฯ หฒุ ตี่ง ฒุ์ย , ฮนั้ง เมี้ยน เญย ฮู่ง หฒุ ตี่ง ฒุ์ย วั้ว นอ .
54003007	โหฒว เมี่ยน โก๋ เญย เมี่ยน อ๋อย หฒุ ต้ง จิว-ปาง กะเหญี่ย เญย เมี่ยน ฝุน เม่ง โห่ หลง เญย เมี่ยน . นิ่น ฯฒฯ ไม้ หฒุ เมี่ยน ต้าน หย่า ไม้ หฒุ เมี้ยน เญย ฮู่ง แฒง โขว ฮลบ นิ่น .
54003008	จิว-ปาง เญย ปอง-ปั์ว เมี่ยน ฟี่ ฮนั้ง . อ๋อย หฒุ เป๋น เมี่ยน ท่าย เญย เมี่ยน , นิ่น บัว ก๊อง เญย หว่า ไฮ่ เขา ตุ๊ หฒุ , ไม้ เหง ฮบ ติ๊ว , หย่า ไม้ เม้า ฒิ่น ฒ่อย .
54003009	นิ่น บัว อ๋อย หฒุ หล่ง ธีง-เหฑ่ง เญย ล่าง ฟิม เสียน ว้วน ทิน-ฮู่ง ปุน บย๋าง ย่าง ธ้วด ต้าย เญย เฒียน เล์ย .
54003010	หาย เต้า อ๋อย โหฒว ปอง-ปั์ว เมี่ยน อ๋อย หฒุ เสย นิ่น บัว ด่าง . ปวัด นิ่น บัว ไม้ ม่าย ต๋อง ต้าน นอ , กุ๊น พ้าย นิ่น บัว โหฒว น้าย หญู่ง กง อ๊ะ .
54003011	ฟู-สู เฒี้ยว เญย มเซียะ ตอน หย่า ฟี่ ฮนั้ง เญย อ๋อย หฒุ ม่าย เม่ง เต้า หลง , ไม้ ก๊อง หว่า-ฮู้ , ไฮ่ ฒั้น ตุ๊ กั้น , เยียม หม่าน สี่ หย่า โหฒว เฮญี้ยว หฒีง เญย เมี่ยน .
54003012	ปอง - ปั์ว เมี่ยน อ๋อย หฒุ หล่ง ดุ เต้า เอ๊า ฮนั้ง , หย่า ไฮ่ กุ๊น ตุ๊ หลง กั้น เญย ฝุเจว๊ย เหธา เปย๊า ฒง เมี่ยน .
54003013	นิ่น บัว โหฒว ตุ๊ กง หลง ฯฒฯ ตุ๊ เมี่ยน ท่าย หย่า ตุ๊ ปู๋ง หล่าง เญย ฒุ่น นิ่น บัว เสียน กี​ตู่ เย​ซู เญย เจ๊า-โหล่ว .
54003014	เยีย ฮนั้ม ต้าย ไม้ หนั่ง เล่า เยีย อ๋อย มี่ง เม่ย หน่าย , มป่า เยีย เฟี้ย น้าย เฒ้ย เฝียน ปุน เม่ย ฮิ้ว ตุ๊ น้าย เต๋ย สี่ ด่าง .
54003015	ฮนั้ง หน่าย , สี ก๊อง ม่าย หาย หญู่ง ฒ้อ เยีย , เม่ย ฯฒฯ ฮิ้ว ตุ๊ ทิน-ฮู่ง เญย เปย๊า ฒง เมี่ยน , ต้ง เฒี่ยง เจี๊ยน เญย ทิน-ฮู่ง เญย จิว-ปาง , อ๋อย หฒุ ฮนั้ง หาย นอ เยียม . จิว-ปาง โหฒว เฒียน เล์ย เญย เดี้ยว เหธา กอน-โด๊ะ .
54003016	บัว อ๋อย หฒุ เหญี่ยม บัว เสียน เญย เจ๊า บย๋าง ย่าง ธ้วด ต้าย เญย สี่ หฒะเก้ง โฮล ไห่ อ๊ะ . นิ่น หิ่น ธ้วด เป๋น เต้า ป้าม เมี่ยน , สีง ลี่ง ปิ๋ว เม่ง นิ่น หอบ เหฑ่ง , ฟิน-เมี่ยน หย่า ตุ๊ ปวัด นิ่น , ม่าย เมี่ยน ฒุ่น นิ่น เญย เจ๊า ปุน หม่าน ฝีง หมวัง , ลู่ง เดี๊ย นอมๆ ต๋อง ม่าย เมี่ยน เสียน นิ่น , ทิน-ฮู่ง หย่า ฒิบ นิ่น ฝาว เถา ฌัง-หล่าง เญย ต๋อง .
54004001	สีง ลี่ง เม่งๆ เญย ก๊อง , ฆะฮ้า ฮี้ง ม่าย เต๋ย เมี่ยน อ๋อย กวั่ง นิ่น บัว เสียน เญย เจ๊า , หมวัง เมี้ยน ดั๊ว นิ่น บัว หย่า กัน เมี้ยน หฌาว เญย เจ๊า .
54004002	เป้ย หฒะ เฮญี้ยว ฌ้วด เญย เมี่ยน หล่ง ก๊อง-แปะ เญย หว่า ดั๊ว เหว่ย หฒุ นิ่น บัว เญย ล่าง ฟิม ฮนั้ง ปั๊ว เฮลียะ น้าด ไต่ หมี่ อ๊ะ .
54004003	นิ่น บัว ไม้ ปุน เมี่ยน ตอง จา , หย่า หัด เมี่ยน ม่าย เต๋ย หญั่น ฮบ อ๋อย หฒุ เก่ . มป่า น้าย เต๋ย หญั่น ฮบ ทิน-ฮู่ง เหฒย ต้าย ปุน เสียน เญย เหธา ฮิ้ว ตุ๊ เฒียน เล์ย เญย เมี่ยน แล์ง ฒี่ง ลิ์ว , หญั่น ตุ๊ อ๊ะ .
54004004	เหว่ย หฒุ ทิน-ฮู่ง เหฒย ต้าย เญย กะน้าย , หญู่งๆ เซ หลง เญย , ไม้ หฒุ เฆ่ม หาย หญู่ง . ตะฟ่าน แล์ง ฒี่ง ลิ์ว ทิน-ฮู่ง , หญู่งๆ หญั่น ตุ๊ เญย ,
54004005	เหว่ย หฒุ ทิน-ฮู่ง เญย หว่า เหธา บัว เต๋า เก๋า เญย หว่า ปุน หญู่งๆ ธีง-เหฑ่ง ต้าย .
54004006	สี ก๊อง เม่ย เฒาะ น้าย เต๋ย เจ๊า บั๋ว ก๋อ-โย์ว บัว , เม่ย ฯฒฯ โหฒว กี​ตู่ เย​ซู เญย คู้ โปว . หย่า ม่าย เม่ย เสียน เญย เฒียน เล์ย เหธา เม่ย กัน เญย คู้ โต์-เล์ย ยู์ง กั้น เญย ลี่ง ว่วน .
54004007	อ๋อย หฒุ ซิ้ม ฆอย ไม้ เสียน ทิน-ฮู่ง วั้ว เต๋ย เมี่ยน เญย โก๊ว-ไหล่ . หย่า อ๋อย หฒุ โหะ หลิ่น กัน หลง ทิน-ฮู่ง .
54004008	โหะ หลิ่น ซิน หฒั่ง เญย ชะ ไฮ่ เถง ตุ๊ หญู่ง ป๊า . มป่า โหะ หลิ่น กัน หลง ทิน-ฮู่ง เหว่ย หญู่งๆ ม่าย ลั่ม หล่ง , หย่า เถง น้าย เสย เหธา ฆะฮ้า ฮี้ง วั้ว เสย .
54004009	น้าย โจ๋ว หว่า หฒะเก้ง เฒียน เญย , ผุย ตุ๊ หม่าน เมี่ยน เสียน .
54004010	เหว่ย น้าย เยีย บัว โหฒว กง โค้ว , เตี๊ย โค้ว , เหว่ย หฒุ เยีย บัว ม่าย ลั่ม ฮนั้ม ต๋อง เยียม เฒี่ยง เจี๊ยน เญย ทิน-ฮู่ง , นิ่น โหฒว หม่าน เมี่ยน เญย เหฌียว เฒี้ยว , หย่า เหล่ง เจ๊ย เญย โหฒว เสียน นิ่น วั้ว เต๋ย เมี่ยน เญย เหฌียว เฒี้ยว .
54004011	น้าย เต๋ย สี่ เม่ย อ๋อย หฒุ หัด เมี่ยน , หฌาว เมี่ยน .
54004012	ไม้ ตู๋ง ปุน หาย เต้า หลาย เม่ย หฮญัง-เจ๊ย หลุน หมั่ง ไฝ เม่ย . ต๋าว หฑวน อ๋อย หฒุ โหฒว หญู่ง เฒ้ย หลง , ปุน เสียน เญย หฒวัง เมี่ยน หฒวด เม่ย ก๊อง เญย หว่า เหธา โหฒว เญย สี่ , เม่ย ฮนั้ง หาย นอ ฮนั้ม เมี่ยน , ฮนั้ง หาย นอ เสียน เย​ซู หย่า โหฒว ธีง-เหฑ่ง เมี่ยน .
54004013	อ๋อย หฒุ หล่ง เฮญี้ยว ตอง หฒวัง โตะ กีง-โซว , ฒุ่น โต์ , หฌาว เมี่ยน , หย่า โหฒว เจี๊ยน มี่ง ฒั้ว เยีย เถา เม่ย หน่าย .
54004014	ไม้ ตู๋ง ปู๋ง หลอ เม่ย ฒิบ ต้าย เญย ฒี่ง เหญ่ย , ต้ง หฒวัง เมี่ยน โก๋ มาน เจี๊ยน เม่ย , หย่า ม่าย เมี่ยน โต่ว ทิน-ฮู่ง เญย หว่า วั้ว หฒั่น เม่ย ตุ๊ ต้าย เญย ฒี่ง เหญ่ย .
54004015	น้าย เต๋ย เจ๊า อ๋อย หฒุ เหลียบ เฟียม เหลียบ เอ๋ย จอม เฮญี้ยว โหฒว , เหว่ย ปุน หฒวัง เมี่ยน ปวัด เม่ย เปียะ โป่ว .
54004016	อ๋อย หฒุ ไฝ ฟิม หลงๆ เญย โก๋ว เจี๊ยน กั้น เหธา กั้น หฌาว เญย โต์-เล์ย . เม่ย หล่ง เฮญี้ยว โหฒว นอ , เม่ย ฯฒฯ เหฌียว กั้น หย่า เหฌียว หมวัง เม่ย เญย หว่า วั้ว เต๋ย เมี่ยน .
54005001	ไม้ ตู๋ง เหม เมี่ยน โก๋ เมี่ยน . อ๋อย หฒุ ขวิน นิ่น ฮนั้ง ขวิน กั้น เญย เตีย นอ . อ๋อย หฒุ ขวิน หฮญัง-เจ๊ย หลุน เญย วั้ว เต๋ย ฮนั้ง กั้น เญย ก๋อ , กั้น เญย โย์ว นอ .
54005002	หฮญัง-เจ๊ย โก๋ วั้ว เต๋ย มเซียะ ตอน อ๋อย หฒุ ขวิน ฮนั้ง กั้น เญย มา . เก้า หลุน วั้ว เต๋ย อ๋อย หฒุ ขวิน ฮนั้ง กั้น เญย ต่อ , กั้น เญย หมั่ว , หย่า อ๋อย หฒุ โหฒว เฮญี้ยว ธีง-เหฑ่ง ต๋าย นิ่น บัว .
54005003	อ๋อย หฒุ ท่าย กิ๋น ไม้ ลั่ม เขา ต๋อง เญย เอ๊า-กว๊า .
54005004	หาย เต้า เอ๊า-กว๊า ม่าย ตอน-เจว๊ย ฟุน-ฟะ , นิ่น เญย ตอน-เจว๊ย ฟุน-ฟะ ตะเยี้ยด อ๋อย หฒุ โหะ เอย เจี๊ยน นิ่น บัว เสียน เญย เจ๊า โหฒว , โก๋ว กั้น เญย ฮมวั้ง ต่อย . ฮนั้ง หน่าย ไฮ่ วิ่น นิ่น บัว อง กู๋ เตี๋ย หม่า เญย เอน-ฒี่ง , เหว่ย หฒุ ฮนั้ง น้าย โหฒว เซ หอบ ทิน-ฮู่ง เญย เฮญี้ยว .
54005005	มป่า ต้ง ไม้ ลั่ม เขา ต๋อง เญย เอ๊า-กว๊า-โดะ , นิ่น เยียม ทิน-ฮู่ง ม่าย ลั่ม ฮนั้ม ฯฒฯ ฮนอยๆ ม์วนๆ โท้ ทิน-ฮู่ง เถง .
54005006	ขูง ฮนั้ม อ๋อย กั้น ตุ๊ เฌียน-โย่ว เญย เอ๊า-กว๊า , นิ่น เฒี่ยง เจี๊ยน มป่า ต๋อง ไต่ หมี่ อ๊ะ .
54005007	อ๋อย หฒุ ฮนั้ง น้าย นอ หฌาว หฒวัง เมี่ยน หธีง ต้าย ไม้ ม่าย หาย เต้า หฒุ ต้าน .
54005008	สี ก๊อง หาย เต้า ไม้ โก๋ว กั้น เญย เธียน-เธะ , เหล่ง เจ๊ย โก๋ว กั้น เญย ฮมวั้ง ต่อย , วั้ว เต้า เซ แหง่ง เฒียน โต์ อ๊ะ . นิ่น ฒู้ง เก้า หว่าย เจี๋ย ไม้ เสียน เย​ซู เญย เมี่ยน .
54005009	เอ๊า-กว๊า อ๋อย หฒุ ปวั๊ง หลัวะ เหฒียบ หฮญัง หย่า หล่ง เจี๋ย ดุ ถอง โหฆ ฮนั้ง หธีง ต้าย ฝาว บั๋ว เยียม เอ๊า-กว๊า ตาน .
54005010	นิ่น หย่า อ๋อย หฒุ ม่าย เม่ง เต้า โหฒว คู้ สี่ , ต้อ หลง นิ่น เญย ฝุเจว๊ย , ม่าย เฮญี้ยว ฒิบ แคะ , เถง กี​ตู่ เมี่ยน หฑาว เจี๋ย เหฒา , เถง เจี๋ย ด๊อด หน่าน เมี่ยน , หย่า เจี้ยน ธ้วด ฟิม โหฒว หญู่งๆ คู้ สี่ , หธีง ตุ๊ ฝาว บั๋ว เยียม เอ๊า-กว๊า ตาน .
54005011	หลุน วั้ว เต๋ย เอ๊า-กว๊า , ไม้ ตู๋ง ฝาว บั๋ว เยียม เอ๊า-กว๊า ตาน , เหว่ย หฒุ นิ่น บัว แอ๋ง ไฮ์ อ๋อย ตอง จา ฯฒฯ กวั่ง กี​ตู่ หมี่ อ๊ะ .
54005012	ฮนั้ง หน่าย , นิ่น บัว หฒุ ตี่ง ฒุ์ย เหว่ย หฒุ นิ่น บัว ไม้ เอย ฒิ่น ด่าง นิ่น บัว แล์ง เจี๋ย เญย แหง่ง หว่า .
54005013	นิ่น บัว หย่า โหะ ซาว ล์าง กวั่ง เฒี่ยง โห่ เปียะ น้าย นอม เปย๊า , ธ้วด วั้ว นอม เปย๊า . ไม้ ตาน บัวะ น้าย ฮนั้ง , นิ่น บัว หย่า ก๊อง หว่า-ฮู้ , ล่าม โฒ่ว เมี่ยน เญย สี่ , ไม้ หอบ หฒุ ก๊อง เญย หย่า ก๊อง .
54005014	เหว่ย น้าย เยีย อ๋อย หลุน วั้ว เต๋ย เอ๊า-กว๊า แอ๋ง หล่ง โหฆ , ยู์ง ฝุเจว๊ย , ฒ้าง หลง จา , ปุน บัว เญย วิน-วั้ง ไม้ ม่าย ต๋อง ต้าน .
54005015	ม่าย เต๋ย เอ๊า-กว๊า-หลุน ฒู้ง ฮวิน ฆาง กัน ซา​ตาน หมี่ อ๊ะ .
54005016	สี ก๊อง เสียน เย​ซู เญย มเซียะ ตอน ม่าย มั์ว-ต่อย เธียน-เธะ โหฒว เอ๊า-กว๊า , นิ่น อ๋อย หฒุ โก๋ว , ไม้ ตู๋ง เฝย หลุ่ย จิว-ปาง , เหว่ย ปุน จิว-ปาง ไฮ่ เถง หฒะเก้ง ไม้ ลั่ม เขา เญย เอ๊า-กว๊า .
54005017	กุ๊น ตุ๊ จิว-ปาง หลง วั้ว เต๋ย เมี่ยน โก๋ , เหล่ง เจ๊ย เญย เจี้ยน ฒุ่น โต์ เหธา หฌาว เมี่ยน วั้ว เต๋ย , อ๋อย หฒุ ฝุน ผุย ตุ๊ ฒิบ ซูง-โก๊ว เญย ฟิน-โค้ว .
54005018	เหว่ย หฒุ กีง-โซว ก๊อง , “ ง่ง หลิ่น เบย้า เญย เฒี่ยง โห่ ไม้ ตู๋ง โตว ง่ง เญย ฑุ่ย แป๋ง . ” “ โหฒว กง เญย เมี่ยน หอบ หฒุ ตุ๊ กง-ฒิ่น . ”
54005019	สี ก๊อง ม่าย หาย เต้า โก๋ จิว-ปาง เญย เมี่ยน โก๋ , ธ้วด ลิ์ว ม่าย อี เหฒีย ล่าน ฒอง-เหฒง เมี่ยน , ไม้ ตู๋ง เสียน .
54005020	สี ก๊อง หาย ล่าน จิว-ปาง เญย เมี่ยน โก๋ หฒั่นๆ ป์าม ฒุ์ย , อ๋อย หฒุ ตอง เจี๊ยน หฒวัง เมี่ยน ก๊อง นิ่น , เหว่ย ปุน หฒวัง เมี่ยน กั้ม เหฑีย .
54005021	เยีย ตอง เจี๊ยน ทิน-ฮู่ง เหธา กี​ตู่ เย​ซู เหธา กิ๊น ต้าย เญย หฒวัง ฟิน-เมี่ยน หลงๆ ขวิน เม่ย , อ๋อย หฒุ เอย เจี๊ยน เยีย บั๋ว เม่ย น้าย เต๋ย หว่า . หย่า อ๋อย หฒุ แป้ง ฟิม เญย โหฒว , ไม้ ตู๋ง หมั่ง หาย เต้า เญย เฮมียน .
54005022	ไม้ ตู๋ง ฮวาง เจี๊ยน มาน หาย เต้า เหว่ย ออน นิ่น . ไม้ ตู๋ง เหธา หาย เต้า ม่าย ป่วน โหฒว ฒุ์ย . อ๋อย หฒุ โก๋ว กั้น โหฒว ธีง-เหฑ่ง เมี่ยน .
54005023	ยั่ง น้าย เจี๋ย , ไม้ ตู๋ง ขูง ฮบ ววม ฮนั้ง . อ๋อย หฒุ ฮบ เต๋ย ป๊า อะหงุ่น ติ๊ว เถง เม่ย เญย กะเซีย เหว่ย หฒุ เม่ย ปุ๊ด แป่ง หมะ ไห่ .
54005024	ม่าย เต๋ย เมี่ยน ป์าม เญย ฒุ์ย เซ แหฆ่ง เญย , ปุน ธีง นิ่น บัว ฒู้ง หฒุ ตี่ง ฒุ์ย อ๊ะ . มป่า ม่าย เต๋ย เมี่ยน ป์าม เญย ฒุ์ย ฆะฮ้า หธีง ต้าย ปวัด ตุ๊ เม่ง .
54005025	ฟี่ ฮนั้ง เญย , คู้ สี่ เซ ปวัด ตุ๊ แหฆ่ง เญย . ไม้ แหฆ่ง วั้ว เต๋ย ฒู้ง ปี๋ง ไม้ เจี๊ยน .
54006001	โหฒว โน่ว วั้ว เต๋ย อ๋อย หฒุ เยียม หญู่งๆ สี่ ท่าย กั้น เญย เฒี้ยว , เหว่ย ไม้ ปุน หาย เต้า ก๊อง โตะ ทิน-ฮู่ง เญย บั๋ว เหธา เยีย บัว ฒุ่น เญย เล์ย .
54006002	หาย เต้า โน่ว ม่าย เสียน เย​ซู เญย เฒี้ยว , ไม้ ตู๋ง หมั่ง เผีย , เหว่ย หฒุ นิ่น เญย เฒี้ยว โหฒว เสียน เย​ซู เญย ก๋อ-โย์ว . ต๋าว หฑวน ฒู้ง อ๋อย หฒุ ฟู-สู เก้า หลง , เหว่ย หฒุ นิ่น ฟู-สู วั้ว เต้า เฒี้ยว เซ เสียน เย​ซู เญย เมี่ยน หย่า โหฒว นิ่น ฮนั้ม เญย ก๋อ-โย์ว . น้าย เต๋ย สี่ เม่ย อ๋อย หฒุ หฌาว เมี่ยน , ขวิน นิ่น บัว เอย เจี๊ยน โหฒว .
54006003	หาย เต้า หฌาว กั้น หญู่ง โต์-เล์ย , เล์ย หย่า ไม้ ต๋อย บัว เญย เฒี้ยว เย​ซู กี​ตู่ เญย เฒียน หว่า หย่า ไม้ หฌาว เมี่ยน กัน หลง ทิน-ฮู่ง ,
54006004	วั้ว เต้า เธง กั้น โฮล ฮนั้ง , ไม้ ฮิ้ว หาย หญู่ง . นิ่น ขูง อ๋อย แฑง หว่า แฑง เล์ย ฮนั้ง ปุ๊ด อิ๊น นอ , ฯฒฯ ม่าย เหมว่ย เจี๊ยะ เญย สี่ , แฑง จ๋า , ก๊อง โตะ เมี่ยน , ม่าย เฮญี้ยว เญ้ย เอ๊าะ สี่ .
54006005	น้าย หญู่ง เมี่ยน หฒั่นๆ แฑง ญิ่น โหธ โญ์ว , เหว่ย หฒุ นิ่น บัว หว่าย ไห่ , เฒียน เล์ย ไม้ เยียม นิ่น บัว เญย เฮญี้ยว . นิ่น บัว หล่าย กัน ทิน-ฮู่ง เซ ปุน เมี่ยน ม่าย เจ๊า ปุ๊ด ฒ่อย .
54006006	หาย เต้า กัน หลง ทิน-ฮู่ง หย่า ปวั๊ง เฮญี้ยว นิ่น ม่าย เญย , วั้ว เต้า หฒะเก้ง ปุ๊ด ฒ่อย .
54006007	บัว ไม้ ตุ๊ ต้อ หาย หญู่ง เปียะ น้าย ป้าม เกน . บัว ธ้วด ป้าม เกน หย่า ไม้ ไฮ่ ต้อ หาย หญู่ง มี่ง .
54006008	ฮนั้ง หน่าย , ตะฟ่าน บัว ม่าย หญั่น ม่าย ฮบ , ม่าย ลุย-โหว ฒุ , อ๋อย หฒุ ปวั๊ง เฮญี้ยว อ๊ะ .
54006009	มป่า เม้า อ๋อย ปุ๊ด ฒ่อย วั้ว เต๋ย เมี่ยน หฒุ ดั๊ว ป์าม ฒุ์ย , หฒุ โขว ฮลบ เจี๊ยน . นิ่น บัว เญย เฮญี้ยว หั่น ต้อ นิ่น บัว เอย ธั้ม-หญู่ง หฮงง ไห่ , ไฮ่ ห่อย เมี่ยน เญย หฒะเอ๋ย , นิ่น บัว ฯฒฯ หฒุ ด๊อด เหฑ่ง , ชุย เหฑ่ง .
54006010	เหว่ย หฒุ เม้า ฒิ่น เม้า ญ่าน เซ หญู่งๆ เอ๊าะ สี่ เญย กอน . หลาย เม้า ฒิ่น ญ่าน ม่าย เต๋ย เมี่ยน เล่ย นิ่น บัว เสียน เญย เจ๊า ฯฒฯ โหฒว ปุน กั้น หฒุ เฑ่า ธั้ม , ฮนั้ง ม่าย หฑุ ป๊ะ เจี๊ยน บะฑิว นอ .
54006011	ทิ​โม​ไท อ้า ! เม่ย โหฒว ทิน-ฮู่ง เญย เมี่ยน ฯฒฯ อ๋อย หฒุ เปย๋า ฆอย น้าย เต๋ย เหยียด ฒู้ง สี่ . อ๋อย หฒุ หูง มี่ง โหฒว หอบ เญย เจ๊า , กัน หลง ทิน-ฮู่ง , เสียน หลง , ฮนั้ม เมี่ยน , หล่ง หน่อย เตี๊ย หย่า โหฒว เฮญี้ยว ส่วน .
54006012	อ๋อย หฒุ เหฌี่ย ชะ เหว่ย บัว เสียน เญย เจ๊า เบ๊าะ หลง เญย จ๋า , ธ้าง ตุ๊ เหยียด ลิ์ว เญย แหม่ง , เหว่ย หฒุ เม่ย ตอง เจี๊ยน ฒอง-เหฒง เมี่ยน ธั้ม หลงๆ เญย เหญี่ยม เย​ซู วั้ว หฒั่น , ทิน-ฮู่ง เห่ว เม่ย ฒิบ เหยียด ลิ์ว เญย แหม่ง .
54006013	เยีย ตอง เจี๊ยน ทิน-ฮู่ง , ต้ง ปุน หม่าน หมวด เฒี่ยง เจี๊ยน วั้ว เต้า , หย่า ตอง เจี๊ยน กี​ตู่ เย​ซู , ต้ง เยียม ปอน​ทิ​อัด ปี​ล้าด เญย หฑะเฮมียน หลงๆ เญย เหว่ย เฒียน เล์ย โหฒว ฒอง-เหฒง วั้ว เต้า , หัด เม่ย .
54006014	เม่ย อ๋อย หฒุ เหฒียบ ฒัวะ เญย เอย เจี๊ยน น้าย ติ้ว หลี่ง , ไม้ ปุน เมี่ยน ม่าย ต๋อง ต้าน , ฒั้ว เถา บัว เญย เฒี้ยว เย​ซู กี​ตู่ แอ๋ง ต้าย วั้ว ฮนอย .
54006015	ทิน-ฮู่ง อ๋อย เอย นิ่น ตี่ง ต้าย เญย เฒี่ยง โห่ ปุน เฒี้ยว เย​ซู กี​ตู่ แอ๋ง ต้าย . ทิน-ฮู่ง ผุย ตุ๊ เมี่ยน เธง . นิ่น ดุ เต้า ฮนั้ง เก้า โฮล เจี๋ย เซ โหฒว หม่าน ฮู่ง เญย ฮู่ง , หม่าน เฒี้ยว เญย เฒี้ยว .
54006016	ขูง ทิน-ฮู่ง กั้น เหยียด ลิ์ว เฒี่ยง เจี๊ยน . นิ่น เยียม เจี๊ยน เญย ฌัง , ไม้ ม่าย หาย เต้า ไฮ่ มี่ง ตุ๊ ฟัด . ไม้ ม่าย หาย เต้า ปวัด เจี๋ย นิ่น ไฟ ไฮ่ ตุ๊ ปวัด . นิ่น เหยียด ลิ์ว ม่าย ชะ หย่า ตุ๊ เมี่ยน ท่าย นิ่น . อา​เมน .
54006017	อ๋อย หฒุ หัด เยียม น้าย ป้าม เกน เญย ปุ๊ด-ฒ่อย เมี่ยน ไม้ ตู๋ง โหฒว เหมา , หย่า ไม้ ตู๋ง เขา ฒิ่น ญ่าน , เหว่ย หฒุ ฒิ่น ญ่าน เซ เขา ไม้ ว้วน . อ๋อย หฒุ เขา ทิน-ฮู่ง , ต้ง เหธย หญู่งๆ ธั้ม เญย ปุน บัว , เหว่ย ปุน บัว เฌียน-โย่ว .
54006018	อ๋อย หฒุ หัด นิ่น บัว โหฒว หลง , หฒั่นๆ โหฒว คู้ สี่ ธั้ม , หย่า โหฒว เฮญี้ยว จั๊ง เฑีย เมี่ยน .
54006019	ฮนั้ง น้าย โหฒว เซ เซียว จ๋าย เญย กะน้าย โหฒว กอน-ป๊วน เหว่ย ฆะฮ้า ฮี้ง ฯฒฯ ไฮ่ ตุ๊ เฒียนๆ เญย เฒี่ยง แหม่ง .
54006020	ทิ​โม​ไท อ้า ! ต้ง จิว ปุน เม่ย , อ๋อย หฒุ หลงๆ โก๋ว เจี๊ยน . อ๋อย หฒุ ซิ้ม ฆอย ไม้ เสียน ทิน-ฮู่ง เญย เมี่ยน ก๊อง เญย เฮ่น เบี๋ยน หว่า , หย่า ซิ้ม ฆอย ต้ง เมี่ยน เห่ว “ ว่วน ฒาง ” มป่า ไม้ เฒียน .
54006021	ม่าย เต๋ย เมี่ยน ก๊อง นิ่น บัว ม่าย น้าย หญู่ง ว่วน ฒาง ฯฒฯ กวั่ง , ไม้ กัน บัว เสียน เญย โต์ หมี่ อ๊ะ . โท้ ทิน-ฮู่ง เหธย เอน ปุน เม่ย บัว เหยียด ฒู้ง .
55001001	เยีย , เปา​โล , เอย ทิน-ฮู่ง เญย หฒะเอ๋ย โหฒว กี​ตู่ เย​ซู เญย กง-โฒ่ เหว่ย ฒุ่น ทิน-ฮู่ง แล์ง ปุน เญย แหม่ง , ต้ง เมี่ยน เขา กี​ตู่ เย​ซู ตุ๊ ต้าย เญย เฒี่ยง แหม่ง .
55001002	เยีย เฟี้ย เฝียน ปุน เยีย ฮนั้ม ไห่ เญย ตอน , ทิ​โม​ไท . โท้ หฒั่ง เตี๋ย ทิน-ฮู่ง เหธา บัว เญย เฒี้ยว กี​ตู่ เย​ซู ค้อ-เลี่ยน เม่ย , เหธย เอน เหธย แป้ง ออน ปุน เม่ย .
55001003	เยีย แล์ง ฒี่ง ทิน-ฮู่ง , ต้ง เยีย , ฮนั้ง เยีย เญย อง-ถาย บัว นอ , หล่ง ธีง-เหฑ่ง เฮญี้ยว ฟู-สู วั้ว เต้า . เยีย ฮนอยๆ ม์วนๆ เต๋า เก๋า เญย เฒี่ยง โห่ เยีย หฒั่นๆ จั๋ง หฒุ เม่ย .
55001004	เยีย จั๋ง หฒุ เม่ย เญี้ยม เญย ววม-เหมว่ย ฯฒฯ หฒะเก้ง ! อ๋อย ปวัด เม่ย ไห่ . ตุ๊ ปวัด เม่ย นอ , เยีย ฯฒฯ เฌียน-โย่ว ออน-เหลาะ อ๊ะ .
55001005	เยีย จั๋ง หฒุ เม่ย เฒียนๆ เญย เสียน , ฮนั้ง ฒิ่น ด่าง เม่ย เญย ตา กู๋ , โล​อิด , เหธา เม่ย เญย มา , ยู​นิด , เฒียนๆ เสียน วั้ว นอ . เยีย เสียน ตี่ง เม่ย อี้ หฒั่น หย่า ฮนั้ง วั้ว นอ เสียน .
55001006	เหว่ย น้าย เยีย เถง เม่ย จั๋ง เจี๊ยน เยีย มาน เจี๊ยน เม่ย วั้ว หฒั่น , ทิน-ฮู่ง เหธย ปุน เญย ฒี่ง เหญ่ย , เม่ย อ๋อย หฒุ ปุน ฮนั้ง โต์ว นอ หฮยาง ต้าย .
55001007	ทิน-ฮู่ง เหธย ปุน บัว เซ ไม้ เฒ์ย กั้ม เหฑีย เญย เฮญี้ยว . นิ่น ปุน บัว เญย เฮญี้ยว ม่าย ชะ , ปุน บัว ฮนั้ม เมี่ยน , หย่า ไฮ่ กุ๊น ตุ๊ กั้น .
55001008	ฮนั้ง หน่าย , ไม้ ตู๋ง ไญ้ เถง บัว เญย เฒี้ยว เย​ซู โหฒว ฒอง-เหฒง . เยีย เหว่ย กี​ตู่ หฒุ หววน เจี๊ยน โล่ , เม่ย หย่า ไม้ ตู๋ง เหว่ย เยีย ไญ้ . ต๋าว หฑวน เม่ย หย่า อ๋อย หฒุ เขา ทิน-ฮู่ง เญย ชะ เหว่ย คู้ เฝียน ม่าย ป่วน เสี่ยว โค้ว .
55001009	ทิน-ฮู่ง เหฌียว บัว , หย่า เห่ว บัว ต้าย โหฒว นิ่น เญย ธีง-เหฑ่ง เมี่ยน , ไม้ เฒ์ย เหว่ย บัว โหฒว เญย หาย หญู่ง คู้ สี่ , เซ เอย นิ่น กั้น เญย หฒะเอ๋ย เหธา นิ่น เญย เอน ฮนั้ง . น้าย หญู่ง เอน , เยียม ต้ง ธอ หม่าน โก๊ว หม่าน ต่อย วั้ว หฒั่น ทิน-ฮู่ง หล่ง กี​ตู่ เย​ซู เหธย ปุน บัว .
55001010	มป่า อี้ หฒั่น บัว เญย เหฌียว เฒี้ยว กี​ตู่ เย​ซู เหฌี่ย ต้าย ปิ๋ว เม่ง น้าย หญู่ง เอน , เหว่ย หฒุ กี​ตู่ เหมียด เหฑ่ง ไต่ เญย ชะ , หย่า หล่ง คู้ เฝียน ปุน เมี่ยน ฮิ้ว ตุ๊ เหยียด ลิ์ว ไม้ ไฮ่ ไต่ เญย แหม่ง .
55001011	ทิน-ฮู่ง พ้าย เยีย โหฒว ฒุ่น โต์ เมี่ยน , โหฒว กง-โฒ่ หย่า โหฒว ฟิน-แซง ฒุ่น น้าย คู้ เฝียน .
55001012	เหว่ย น้าย คู้ เฝียน เยีย อี้ หฒั่น ฮนั้ง น้าย นอ เสี่ยว โค้ว . มป่า เยีย ไม้ ไญ้ , เหว่ย หฒุ ฮิ้ว ตุ๊ เยีย เสียน เญย เซ หาย เต้า หย่า ฮิ้ว ตี่ง เยีย จิว ปุน นิ่น เญย , นิ่น ไฮ่ เปว เจี๊ยน เถา เซี้ยม ฒุ์ย วั้ว นอม ฮนอย .
55001013	อ๋อย หฒุ หล่ง เม่ย ไฮ์ เยีย หฌาว เจี๋ย เญย เฒียน หว่า โหฒว หญู่ง เฒ้ย . หย่า อ๋อย หฒุ เขา กี​ตู่ เย​ซู ตุ๊ ต้าย เญย เสียน ฟิม เหธา ฮนั้ม เมี่ยน เญย เฮญี้ยว เอย เจี๊ยน โหฒว .
55001014	สีง ลี่ง เยียม บัว กะญั์ว . อ๋อย หฒุ เขา สีง ลี่ง โก๋ว เจี๊ยน จิว ปุน เม่ย เญย เฒียน เล์ย .
55001015	เม่ย ฮิ้ว ตุ๊ เอ​เซีย แซ้ง เญย เมี่ยน เหยียด ฒู้ง กวั่ง เยีย เหฑ่ง , เลี่ยม ฟี​เจ​ลัด เหธา เฮ​โม​เก​เน้ด กวั่ง เยีย .
55001016	เยีย โท้ เฒี้ยว ค้อ-เลี่ยน โอ​เน​สิ​โฟ​ลัด วั้ว เปย๊า เมี่ยน เหว่ย หฒุ โอ​เน​สิ​โฟ​ลัด นุ์น เยีย เญย เฮญี้ยว เหฒีย หฑุ่น . เยีย หฒุ หลิ่ม โด้ เจี๊ยน , นิ่น หย่า ไม้ ไญ้ .
55001017	เยี้ยด เถา โล​มา ฒี่ง นิ่น ฯฒฯ เหฌี่ย ชะ ฒิ่ม ล์อ เยีย , หย่า ล์อ เถา ปวัด .
55001018	เม่ย หย่า ฮิ้ว ตุ๊ เยียม เอ​เฟ​โซ ฒี่ง วั้ว หฒั่น นิ่น เถง เยีย ด่ง หาย ธั้ม ! เยีย ฯฒฯ โท้ เฒี้ยว , เถา เซี้ยม ฒุ์ย วั้ว ฮนอย , อ๋อย หฒุ ค้อ-เลี่ยน นิ่น .
55002001	เยีย เญย ตอน อ่า , เม่ย อ๋อย หฒุ เขา กี​ตู่ เย​ซู เหธย ปุน เญย เอน เฮ้น เจี์ย ต้าย .
55002002	เม่ย ไฮ์ เยีย ตอง เจี๊ยน ฒอง-เหฒง เมี่ยน ธั้ม เญย หฑะเฮมียน หฌาว วั้ว เต๋ย หว่า , เม่ย อ๋อย หฒุ จิว ปุน เหฒียบ ฒัวะ เญย เมี่ยน , ต้ง ม่าย ปั้น เหฒ่ย หฌาว เมี่ยน วั้ว เต๋ย .
55002003	เม่ย อ๋อย หฒุ เหธา เยีย บัว ม่าย ป่วน เสี่ยว โค้ว หน่าน ฮนั้ง กี​ตู่ เย​ซู เญย คู้ แปง .
55002004	ตอง แปง เญย เมี่ยน ไม้ ม่าย หาย เต้า หฒั่นๆ หละเญ้า กะเหญี่ย เญย สี่ . นิ่น ขูง อ๋อย โหฒว ปุน กุ๊น นิ่น วั้ว เต้า แปง-เปย๊ย ปวั๊ง เฮญี้ยว ฮนั้ง .
55002005	โด๊ว สาย เญย เมี่ยน สาย เญย เฒี่ยง โห่ , ไม้ เอย เจี๊ยน เล์ย โหฒว นอ , ไม้ ไฮ่ ตุ๊ นี้ง .
55002006	ธ้วด ชะ โหฒว เด่ย เญย เมี่ยน ม่าย เล์ย ตุ๊ นิ่น เญย ป่วน ล่าง หฒิ ด่าง .
55002007	เม่ย อ๋อย หฒุ หลงๆ เญย ฮนั้ม เถา เยีย ก๊อง เญย หว่า , เหว่ย หฒุ เฒี้ยว ฒู้ง อ๋อย เถง เม่ย เม่ง แปะ น้าย เต๋ย เหยียด ฒู้ง .
55002008	อ๋อย หฒุ จั๋ง เจี๊ยน เย​ซู กี​ตู่ , ดา​วิด ฮู่ง เญย เฒ้ย-ฟุน , ต้ง ไต่ มี่ง ทิน-ฮู่ง ปุน นั่ง ต้าย วั้ว เต้า . น้าย เซ เยีย ฒุ่น เญย คู้ เฝียน .
55002009	เหว่ย น้าย คู้ เฝียน เยีย หฒุ เสี่ยว โค้ว , ฒู้ง หฒุ หลิ่ม โด้ เจี๊ยน ฮนั้ง โหฒว ฒุ์ย-เมี่ยน นอ . มป่า ทิน-ฮู่ง เญย โต์ ไม้ หฒุ หลิ่ม โด้ .
55002010	ฮนั้ง หน่าย เยีย เหว่ย ทิน-ฮู่ง กิ๊น ต้าย เญย เมี่ยน เตี๊ย หญู่งๆ , เหว่ย ปุน นิ่น บัว เขา กี​ตู่ เย​ซู ตุ๊ เหฌียว หย่า ตุ๊ เหยียด ลิ์ว เญย ฌัง-หล่าง .
55002011	น้าย โจ๋ว หว่า หฒะเก้ง เฒียน เญย . “ สี ก๊อง บัว เหธา นิ่น ไต่ , บัว ฯฒฯ ตุ๊ เหธา นิ่น เฒี่ยง .
55002012	สี ก๊อง บัว เตี๊ย เถา ต้าว , บัว ฯฒฯ ตุ๊ เหธา นิ่น กุ๊น . สี ก๊อง บัว ไม้ เหญี่ยม นิ่น , นิ่น ฯฒฯ ไม้ เหญี่ยม บัว .
55002013	ไม้ กุ๊น บัว เฮญี้ยว ไม้ หฒีง , นิ่น เฮญี้ยว หฒีง เญย , เหว่ย หฒุ นิ่น ไม้ ไฮ่ ดั๊ว นิ่น กั้น . ”
55002014	อ๋อย หฒุ บั๋ว หฒวัง เมี่ยน จั๋ง เจี๊ยน น้าย เต๋ย สี่ . หย่า อ๋อย หฒุ เยียม ทิน-ฮู่ง เญย หฑะเฮมียน หัด นิ่น บัว ไม้ ตู๋ง แฑง ญิ่น แฑง โญ์ว . แฑง ญิ่น โญ์ว เซ ไม้ ลั่ม หล่ง , ขูง โหฒว หว่าย หมวัง เญย เมี่ยน ฮนั้ง .
55002015	เม่ย อ๋อย หฒุ เหฌี่ย ชะ โหฒว หญู่งๆ เหว่ย ปุน ทิน-ฮู่ง หอบ เฮญี้ยว , ฯฒฯ โหฒว ไม้ หฒุ ไญ้ เญย กง-เมี่ยน , หย่า หล่ง ตุ๊ หอบ ทิน-ฮู่ง เฒียน เล์ย เญย โต์ .
55002016	อ๋อย หฒุ ซิ้ม ฆอย ไม้ เสียน ทิน-ฮู่ง เญย เมี่ยน เญย เฮ่น เบี๋ยน หว่า , เหว่ย หฒุ น้าย หญู่ง หว่า ขูง ปุน เมี่ยน กุ๊น โหฒว กุ๊น เล่ย ทิน-ฮู่ง โก ฮนั้ง .
55002017	น้าย หญู่ง หว่า อ๋อย ฟ้าน เจี๊ยน มี่ง ฮนั้ง ปุ๊ด โตะ ไห่ เญย ฟาง ฮู้ เจี๊ยน อ๊อ มี่ง นอ . หฌาว น้าย หญู่ง หว่า เญย เมี่ยน ม่าย อี เต้า เห่ว ฮี​เม​เน​อัด เหธา ฟี​เล​ทัด .
55002018	นิ่น บัว กวั่ง เฒียน เล์ย เญย เจ๊า หย่า ก๊อง เมี่ยน นั่ง ต้าย เญย ฮนอย เจี๋ย ลิ์ว อ๊ะ , ฯฒฯ ม่าย เต๋ย เมี่ยน เญย เสียน ฟิม หลุ่น เหฑ่ง .
55002019	มป่า ทิน-ฮู่ง เหลียบ ต้าย เญย กอน-โด๊ะ เซ ว้วน ไห่ หย่า ม่าย เหยียน ฆ้าบ เจี๊ยน ก๊อง , “ เฒี้ยว ฮิ้ว ตุ๊ หาย เต้า โหฒว นิ่น กั้น เญย เมี่ยน , ” หย่า ก๊อง , “ หาย เต้า เหญี่ยม เฒี้ยว เญย บั๋ว , วั้ว เต้า อ๋อย หฒุ กวั่ง เหฑ่ง เหยียด ฒู้ง หว่าย สี่ . ”
55002020	เหยียด นอม ต้ม เปย๊า เญย จา-ต๋อง , ไม้ ตาน หล่ง เจียม หล่ง ญ่าน โหฒว ต้าย ฮนั้ง , หย่า ม่าย หล่ง เดี๋ยง หล่ง เนีย โหฒว เญย . ม่าย เต๋ย หล่ง ตุ๊ จ๋าย เญย . ม่าย เต๋ย โพว-ทง เญย หล่ง .
55002021	สี ก๊อง หาย เต้า เฝียว กั้น ธีง-เหฑ่ง , กวั่ง เหฑ่ง ฮยวัง เอ๊าะ เญย สี่ , วั้ว เต้า ฯฒฯ ฮนั้ง หล่ง ตุ๊ จ๋าย เญย จา-ต๋อง , ธีง-เหฑ่ง เญย , ผุย ตุ๊ นิ่น เญย เฒี้ยว หล่ง , หย่า ตุ๊ หลิ่ว เล์ย เหฒียง โหฒว หญู่งๆ คู้ สี่ .
55002022	ฮนั้ง หน่าย , อ๋อย หฒุ ซิ้ม ฆอย , ไม้ ตู๋ง โหฒว ฮนั้ง เมี่ยน หลุน เมี่ยน เญย เฮญี้ยว หั่น โหฒว เญย สี่ . อ๋อย หฒุ เหธา เหยียด ฒู้ง หล่ง ธีง-เหฑ่ง เฮญี้ยว เห่ว เฒี้ยว เถง เญย เมี่ยน เจี้ยน โหฒว หอบ เญย เจ๊า , เสียน หลง , ฮนั้ม เมี่ยน หย่า ม่าย แป้ง ออน .
55002023	อ๋อย หฒุ ซิ้ม เจี๊ยน เมี่ยน แฑง หฮงง ไห่ , ไม้ ม่าย เอ๋ย เล์ย เญย สี่ , เหว่ย หฒุ เม่ย ฮิ้ว ตุ๊ น้าย เต๋ย สี่ ขูง โหฒว กอน ปุน เมี่ยน แฑง จ๋า ฮนั้ง .
55002024	เฒี้ยว เญย โปว ไม้ หอบ หฒุ แฑง จ๋า . ต๋าว หฑวน อ๋อย หฒุ โหฒว หลง ปุน หฒวัง เมี่ยน , อ๋อย หฒุ หฌาว หลง หย่า ม่าย หน่อย .
55002025	อ๋อย หฒุ หล่ง ส่วน เฮญี้ยว ขวิน เหธา นิ่น ต๋อย-เตก วั้ว เต๋ย เมี่ยน . เหฑีย ทิน-ฮู่ง อ๋อย ปุน นิ่น บัว ม่าย ฉัง ก๊อย เฮญี้ยว , ฮิ้ว ตุ๊ เฒียน เล์ย มเปย .
55002026	ฮนั้ง หน่าย นิ่น บัว ไฮ่ ฑัง ต้าย ฯฒฯ เปย๋า ดุ๊ด เมี้ยน เญย ฮู่ง เญย โขว , ต้ง ฮลบ นิ่น บัว , อ๊าบ นิ่น บัว เอย นิ่น เญย หฒะเอ๋ย โหฒว .
55003001	เม่ย อ๋อย หฒุ ฮิ้ว ตุ๊ เถา เซ้ด เมว์ย เญย ฮนอย-เหญียะ ม่าย โค้ว ไห่ เญย สี่ .
55003002	ป้าม เมี่ยน ขูง อ๋อย ฮนั้ม กั้น ฮนั้ง , ฮนั้ม ญ่าน , เธง ฮ่า ป้า ปวัง , โหฒว เหมา , คี เมี่ยน , ไม้ หมวัง เตี๋ย หม่า , ไม้ ม่าย เอน-ฒี่ง , ไม้ ธีง-เหฑ่ง .
55003003	นิ่น บัว ไม้ ฮนั้ม เมี่ยน , หนิบ วิน , ก๊อง โตะ เมี่ยน , ไม้ ไฮ่ ฒั้น กั้น , โหฒว เธี้ยว , ฑอง โหฒว หลง เญย สี่ ,
55003004	หม่าย กั๊วะ หม่าย ก๋อ-โย์ว , ไม้ ฮนั้ม ฒิ่น โฮ์ , เฒาะ หล่าง , ฮนั้ม กั้น อ๋อย ตุ๊ เฌียน-โย่ว เก้า ธั้ม ฮนั้ม ทิน-ฮู่ง ,
55003005	เป้ย หฒั่ง โหฒว ฮนั้ง เสียน ทิน-ฮู่ง , มป่า เฮญี้ยว ไม้ เหญี่ยม นิ่น บัว เสียน เญย เจ๊า ม่าย ชะ . น้าย หญู่ง เมี่ยน เม่ย อ๋อย หฒุ ซิ้ม ฆอย .
55003006	ม่าย เต๋ย น้าย หญู่ง เมี่ยน ป์อง เปียะ เมี่ยน เญย เปย๊า กุ๊น เฮญี้ยว หฮงง เญย มเซียะ ตอน , เหว่ย หฒุ น้าย เต๋ย มเซียะ ตอน เอย กั้น เญย เฮญี้ยว หั่น โหฒว หญู่งๆ ฯฒฯ หฒุ ดาม เจี๊ยน ฒุ์ย เฮนี้ย ไห่ .
55003007	น้าย เต๋ย มเซียะ ตอน ไม้ กุ๊น หฒั่นๆ โหะ มป่า โหะ เถา หาย หฒั่น ไม้ ไฮ่ ฮิ้ว เฒียน เล์ย .
55003008	ฒิ่น ด่าง ยัน​เน้ด เหธา ยัม​เบ ฮนั้ง หาย นอ แหง่ง โม​เซ , อี้ หฒั่น โหฒว หว่าย วั้ว เต๋ย เมี่ยน หย่า ฮนั้ง วั้ว นอ แหง่ง เฒียน เล์ย . นิ่น บัว เญย เฮญี้ยว หว่าย เหฑ่ง . เอย นิ่น บัว เสียน เญย เจ๊า นิ่น บัว หย่า ด๊อด เหฑ่ง หมี่ อ๊ะ .
55003009	นิ่น บัว ฮนั้ง น้าย นอ โหฒว มป่า โหฒว ไม้ ตุ๊ ด่ง หาย เล่า เหว่ย หฒุ หฒวัง เมี่ยน ฯฒฯ ปวัด นิ่น บัว ด่ง หาย หฮงง , ฮนั้ง ยัน​เน้ด เหธา ยัม​เบ วั้ว นอ .
55003010	มป่า เม่ย ฮิ้ว ตุ๊ เยีย หฌาว เญย โต์-เล์ย , เยีย โหฒว เญย สี่ , เยีย เฮญี้ยว เญย เอ๋ย . เม่ย หย่า ปวัด เยีย เญย เสียน ฟิม , เยีย เญย หน่อย , เยีย ฮนั้ง หาย นอ ฮนั้ม เมี่ยน , ปวัด เยีย เตี๊ย ตุ๊ ,
55003011	ปวัด เยีย หฒุ เมี่ยน โหฒว โตะ หย่า หฒุ เสี่ยว โค้ว . เม่ย หย่า ฮิ้ว ตุ๊ เยียม อัน​ที​โอก มู้ง , อี​โค​นี​ยูม มู้ง , ลิ​สะ​ตา มู้ง เยีย หฒุ เมี่ยน โหฒว โตะ , เตี๊ย โค้ว ไห่ . มป่า เฒี้ยว เหฌียว เยีย เล่ย ดุ๊ด น้าย เต๋ย เหยียด ฒู้ง สี่ .
55003012	หาย เต้า อ๋อย เหธา กี​ตู่ เย​ซู จวั่ง แหม่ง เฒี่ยง , กัน หลง ทิน-ฮู่ง , วั้ว เต้า ฯฒฯ หฒุ เมี่ยน โหฒว โตะ .
55003013	เอ๊าะ เญย เมี่ยน เหธา ดั๊ว เมี่ยน เญย เมี่ยน เหยียด ฮนอย เป๊ย เหยียด ฮนอย หว่าย , ขูง ดั๊ว เมี่ยน หย่า หฒุ เมี่ยน ดั๊ว นิ่น บัว ฮนั้ง .
55003014	มป่า เม่ย กั้น โหะ ลิ์ว , เสียน ว้วน เญย เฒียน เล์ย , อ๋อย หฒุ หฒั่นๆ เอย เจี๊ยน โหฒว , เหว่ย หฒุ เม่ย ฮิ้ว ตุ๊ หาย เต้า เถง เม่ย โหะ ต้าย .
55003015	เยียม เม่ย โหฒว ฝุเจว๊ย เญย เฒี่ยง โห่ เม่ย ฒู้ง ฮิ้ว ตุ๊ กีง-โซว . กีง-โซว ไฮ่ ปุน เม่ย ม่าย ธง-เม่ง ฮิ้ว ตุ๊ อ๋อย หฒุ เสียน เขา กี​ตู่ เย​ซู หธีง ตุ๊ เหฌียว .
55003016	โต่วๆ กีง-โซว , ทิน-ฮู่ง ต้อ เมี่ยน เฟี้ย หย่า ม่าย ลั่ม หล่ง เหว่ย หฌาว เมี่ยน , เหว่ย ก๊อง-เหม เมี่ยน , เหว่ย หฒ่อ เมี่ยน โหฒว ต่อง เญย ต๋อง , เหว่ย หฌาว เมี่ยน โหฒว หอบ เญย เจ๊า .
55003017	ฮนั้ง หน่าย ฯฒฯ ปุน ทิน-ฮู่ง เญย เมี่ยน ตุ๊ ตุ้น ยุ่น ฑ่อย เหว่ย โหฒว หญู่งๆ คู้ สี่ .
55004001	เยีย ตอง เจี๊ยน ทิน-ฮู่ง หย่า ตอง เจี๊ยน กี​ตู่ เย​ซู , ต้ง อ๋อย เซี้ยม เฒี่ยง เจี๊ยน เญย เมี่ยน เหธา ไต่ มี่ง เญย เมี่ยน , แอ๋ง อ๋อย ต้าย โหฒว เฒี้ยว กุ๊น เมี่ยน วั้ว เต้า , หลงๆ ขวิน เม่ย .
55004002	อ๋อย หฒุ ฒุ่น ทิน-ฮู่ง เญย โต์ . ไม้ กุ๊น ม่าย ฉัง ไฟ ไม้ ม่าย ฉัง , ฒู้ง อ๋อย หฒุ ฒุ่น อ๊ะ . อ๋อย หฒุ หฒะเก้ง หล่ง หน่อย หลงๆ เญย หฌาว , พ้อ ปุน เมี่ยน เม่ง แปะ , ก๊อง-เหม , ขวิน เมี่ยน .
55004003	เฒี่ยง โห่ อ๋อย เถา , เมี่ยน อ๋อย แหง่ง ไม้ หมวัง ม่าย กอน-ป๊วน เญย โต์ . ขูง อ๋อย เอย กั้น เญย เฮญี้ยว หญุ่น ล์อ ฟิน-แซง ธั้ม เญย ต้าย หฌาว ผุย นิ่น บัว เญย มน่อม อ๋อย หมวัง เญย .
55004004	นิ่น บัว ไม้ อ๋อย หมวัง เฒียน เล์ย ฯฒฯ เหฮลียว มน่อม มี่ง หมวัง ไม้ ม่าย กอน-ป๊วน เญย โก๊ว-ไหล่ .
55004005	มป่า เม่ย กั้น เยียม หม่าน สี่ อ๋อย หฒุ กุ๊น เจี๊ยน กั้น , อ๋อย หฒุ เตี๊ย โค้ว หน่าน , อ๋อย หฒุ โหฒว ฒุ่น โต์ เมี่ยน เญย กง . ทิน-ฮู่ง พ้าย เม่ย โหฒว เญย กง , หญู่งๆ อ๋อย หฒุ โหฒว เถา เหฑ่ง .
55004006	เยีย อี้ หฒั่น หฒุ เธี้ย เหฒี่ย . เยีย เล่ย เสย เญย เฒี่ยง โห่ หย่า เถา อ๊ะ .
55004007	เยีย หล่ง เหฑ่ง ชะ เบ๊าะ ลิ์ว หลง เญย จ๋า อ๊ะ . เยีย สาย ถิว หย่า ถิว เถา ต๋อง หมี่ อ๊ะ . เยีย เสียน เญย โต์ เยีย โก๋ว หลง อ๊ะ .
55004008	อี้ หฒั่น ม่าย นอม นี้ง เลี่ยว เจี๊ยน ปุน เยีย , ต้ง ปุน ธีง เยีย โหฒว ตุ๊ หอบ วั้ว หญู่ง นี้ง . เถา วั้ว นอม ฮนอย , แป้ง ฟิม เญย เซี้ยม ฒุ์ย เจียน , เซ เฒี้ยว , อ๋อย เฒาะ วั้ว นอม นี้ง โหฒว ฒี่ง เหญ่ย ปุน เยีย . ไม้ ตาน ปุน เยีย ฮนั้ง , หย่า ปุน เหยียด ฒู้ง ฮนั้ม นิ่น ฯฒฯ ฒั้ว นิ่น แอ๋ง ต้าย วั้ว เต๋ย เมี่ยน .
55004009	โท้ เม่ย เซี้ยบๆ เญย ต้าย เยีย น้าย โอ่ ,
55004010	เหว่ย หฒุ เด​ม้าด ฮนั้ม น้าย ป้าม เกน เญย เจ๊า ฯฒฯ กวั่ง เยีย มี่ง เท​สะ​โล​นิ​กา ฒี่ง หมี่ อ๊ะ . เค​เล​เซน มี่ง กา​ลา​เทีย แซ้ง , ทิ​ตัด หย่า มี่ง ดาน​มา​เทีย .
55004011	ขูง ลู​กา เหธา เยีย เยียม น้าย ฮนั้ง . โท้ เม่ย มี่ง ล์อ มา​โค , ต้อ นิ่น เหธา เม่ย เหยียด เจ๊า ต้าย , เหว่ย หฒุ นิ่น ไฮ่ ปอง เยีย โหฒว เญย กง .
55004012	เยีย พ้าย ที​คิ​กัด มี่ง เอ​เฟ​โซ ฒี่ง หมี่ อ๊ะ .
55004013	เม่ย ต้าย เญย เฒี่ยง โห่ , โท้ เถง ต้อ เยีย เญย ต้ม ลุย ต้าย . ต้ม ลุย เยีย จุ๋ย โต​อัด ฒี่ง , คาน​ปัด วั้ว , แอ๋ง ต้อ เยีย เญย โซว-หฌุ่น ต้าย โอ่ . หล่ง เจี๊ยน เจี๋ย เซ ต้ง หล่ง ด๊บ โหฒว ต้าย วั้ว เต๋ย .
55004014	วั้ว เต้า ต้ง หฒั่ง , อา​เล้ก​ซาน​เด , โหฒว ห่อย เยีย ธั้ม ไห่ . เอย นิ่น โหฒว เญย สี่ , เฒี้ยว อ๋อย วิ่น ปุน นิ่น .
55004015	เม่ย กั้น อ๋อย หฒุ บู้ง เจี๊ยน นิ่น , เหว่ย หฒุ นิ่น เหฌี่ย ชะ ล่าน เจี๊ยน บัว เญย โต์ .
55004016	เยีย ไจ๊ ตะเยี้ยด หฑุ่น ซิน วั้ว หฒั่น , ไม้ ม่าย หาย เต้า เยียม กะเฮลน เถง เยีย . เหยียด ฒู้ง กวั่ง เยีย . โท้ ทิน-ฮู่ง ไม้ ตู๋ง หล่ง นิ่น บัว เญย ฒุ์ย .
55004017	มป่า เฒี้ยว เหธา เยีย เยียม , ปุน เยีย ม่าย ชะ ฒุ่น เหฑ่ง นิ่น เญย โต์ ปุน หฒวัง จั๋น หมวัง . เยีย หย่า ตุ๊ เยียม เซี่ยน เญย ฑุ่ย แป๋ง เหฌียว ธ้วด ต้าย อ๊ะ .
55004018	เฒี้ยว หย่า อ๋อย เหฌียว เยีย เล่ย ดุ๊ด หญู่งๆ เอ๊าะ สี่ , หย่า ต้อ เยีย แป้ง ออน เญย มี่ง เถา นิ่น เญย ทิน-ต้อง กั๊วะ . อ๋อย หฒุ เหยียด ลิ์ว เธง นิ่น เถา หม่าน โก๊ว หม่าน ต่อย . อา​เมน .
55004019	เยีย จั๋ง เถา ปิด​สิน​ลา เหธา อา​ควิน​ลา หย่า จั๋ง เถา โอ​เน​สิ​โฟ​ลัด วั้ว เปย๊า เมี่ยน .
55004020	เอ​ลัด​ทัด หธ่อ เยียม โค​ลิน​โท ฒี่ง . โต​ฟี​มัด ปุ๊ด แป่ง , เยีย ฯฒฯ เลี่ยว นิ่น เยียม มิ​เล​ทัด มู้ง .
55004021	โท้ เม่ย เจี๊ยน สี่ ต้าย เยีย น้าย ด่าง ตง-เกน ฮนอย โอ่ . ยู​บู​ลัด , ปู​เดน , ลี​นัด , คา​ลาว​เดีย เหธา เสียน เย​ซู เญย หฒวัง ก๋อ-โย์ว จั๋ง เถา เม่ย .
55004022	โท้ เฒี้ยว เหธา เม่ย เยียม หย่า โท้ นิ่น เหธย เอน ปุน เม่ย บัว .
56001001	เยีย , เปา​โล , โหฒว ทิน-ฮู่ง เญย โปว หย่า โหฒว เย​ซู กี​ตู่ เญย กง-โฒ่ เหว่ย เถง ทิน-ฮู่ง กิ๊น ต้าย เญย เมี่ยน เสียน ตุ๊ เฮ้น , หย่า ปุน นิ่น บัว ฮิ้ว ตุ๊ เฒียน เล์ย , ต้ง ต้อ เมี่ยน กัน หลง ทิน-ฮู่ง เญย เฒียน เล์ย .
56001002	นิ่น บัว เสียน เญย เหธา ฮิ้ว เญย เฒียน เล์ย เญย กอน-โด๊ะ เซ ปุน เมี่ยน ม่าย ลั่ม ฮนั้ม อ๋อย ตุ๊ เหยียด ลิ์ว เญย แหม่ง , เซ ไม้ ก๊อง-แปะ เญย ทิน-ฮู่ง เยียม ต้ง ธอ หม่าน โก๊ว หม่าน ต่อย วั้ว หฒั่น แล์ง ปุน เญย แหม่ง .
56001003	ตี่ง ต้าย เญย หญุด เฒ้ย เถา , ทิน-ฮู่ง ปุน นิ่น เญย โต์ ปิ๋ว เม่ง ธ้วด ต้าย . น้าย โต์ นิ่น จิว ปุน เยีย ฒุ่น , เยีย ฯฒฯ เอย บัว เญย เหฌียว เฒี้ยว ทิน-ฮู่ง หัด เยีย ฒุ่น ปุน เมี่ยน หมวัง .
56001004	ทิ​ตัด อ้า ! เยีย เฟี้ย เฝียน ปุน เม่ย , ต้ง เหว่ย บัว ล่ม ฑ่อย เสียน เย​ซู , เม่ย เซ ต๋อง เยีย เญย เธียน ตอน . โท้ หฒั่ง เตี๋ย ทิน-ฮู่ง เหธา บัว เญย เหฌียว เฒี้ยว กี​ตู่ เย​ซู เหธย เอน เหธย แป้ง ออน ปุน เม่ย .
56001005	เยีย เลี่ยว เม่ย เยียม วั้ว เค​ลี้ด ค้อย-โฑว , เหว่ย ปุน เม่ย เบ่น ไม้ แก้ง ซูง เญย สี่ , หย่า เยียม นอมๆ มู้ง พ้าย เมี่ยน โหฒว จิว-ปาง เญย เมี่ยน โก๋ ฮนั้ง เยีย บั๋ว เจี๋ย เม่ย วั้ว นอ .
56001006	จิว-ปาง เญย เมี่ยน โก๋ อ๋อย หฒุ โหฒว ไม้ ม่าย ต๋อง ต้าน เญย เมี่ยน , ขูง หล่ง ดุ เต้า เอ๊า ฮนั้ง . นิ่น เญย ฝุเจว๊ย หย่า อ๋อย หฒุ เสียน เย​ซู , ไม้ ปุน เมี่ยน ม่าย ต๋อง เฆ่ม นิ่น บัว ไม้ หมวัง หว่า , ปู๋ง หล่าง เญย เหธว สี่ .
56001007	เหว่ย หฒุ จิว-ปาง เญย เมี่ยน โก๋ เซ ทิน-ฮู่ง เญย กุ๊น กง เมี่ยน , ฯฒฯ ไม้ หอบ หฒุ ม่าย ต๋อง ปุน เมี่ยน ต้าน . นิ่น ไม้ แฑง-แหง่ง , เฉีย ไม้ เป๊ะ , ไม้ เหง ฮบ ติ๊ว , ไม้ โหฒว เธี้ยว , หย่า ไม้ เม้า ฒิ่น ฒ่อย .
56001008	ต๋าว หฑวน นิ่น อ๋อย หฒุ ม่าย เฮญี้ยว ฒิบ แคะ , ฮนั้ม โหฒว คู้ สี่ , ไฮ่ ฒั้น ตุ๊ กั้น , โหฒว แป้ง ฟิม เญย , ธีง-เหฑ่ง เญย , หย่า ไฮ่ กุ๊น ตุ๊ กั้น .
56001009	นิ่น อ๋อย หฒุ โก๋ว หลง เขา ตุ๊ ว้วน เญย เฒียน โต์ , ต้ง ต๋อย เมี่ยน หฌาว เจี๋ย เญย เฒียน โต์ . ฮนั้ง หน่าย นิ่น ไฮ่ หล่ง เฒียน โต์-เล์ย ขวิน เมี่ยน หย่า ไฮ่ ปิ๋ว เม่ง ปุน แหง่ง น้าย เฒียน โต์ เญย เมี่ยน ฮิ้ว ตุ๊ นิ่น บัว ต่อง .
56001010	เหว่ย หฒุ ม่าย เมี่ยน ธั้ม เญย , เหล่ง เจ๊ย เญย เสียน เย​ซู วั้ว เต๋ย ยิว​ไท เมี่ยน , แหง่ง โต์ หย่า ก๊อง ไม้ ลั่ม หล่ง เญย หว่า ดั๊ว เมี่ยน .
56001011	เม่ย ด่ง หาย ฒู้ง อ๋อย หฒุ โหฒว ปุน น้าย เต๋ย เมี่ยน เซ้ก , เหว่ย หฒุ ไม้ หอบ หฒุ หฌาว เญย เล์ย นิ่น บัว หฌาว ฯฒฯ โหฒว ปุน เหฒีย นอม จา-ตี้ง หลุ่น เหฑ่ง . น้าย เต๋ย เมี่ยน หย่า ขูง หฌาว เหว่ย เม้า ฒิ่น ฒ่อย ฮนั้ง .
56001012	นิ่น บัว เค​ลี้ด เมี่ยน กั้น ม่าย เต้า โต่ว หว่า เมี่ยน ก๊อง เจี๋ย น้าย เต๋ย หว่า . “ เค​ลี้ด เมี่ยน หฒั่นๆ ก๊อง-แปะ , หย่า ฮนั้ง เฮยี่ย ฒ่อย นอ เธี้ยว , โหย่ว เธย โหย่ว เหลว่ย . ”
56001013	นิ่น ก๊อง เญย หว่า หฒะเก้ง เฒียน เญย . เหว่ย น้าย เม่ย อ๋อย หฒุ เฮนี้ยๆ เญย ก๊อง นิ่น บัว , เหว่ย ปุน นิ่น บัว เสียน ว้วน เฒียน โต์ ,
56001014	ไม้ หมวัง ยิว​ไท เมี่ยน เญย โก๊ว-ไหล่ , ไฟ วั้ว เต๋ย ไม้ กัน เฒียน เล์ย เญย เมี่ยน เป๋น ต้าย เญย เล์ย-หลัด .
56001015	ธีง-เหฑ่ง เญย เมี่ยน ฝุน หญู่งๆ เซ ธีง-เหฑ่ง เญย . มป่า หว่าย เญย , ไม้ เสียน เญย เมี่ยน ฝุน ไม้ ม่าย เหยียด หญู่ง ธีง-เหฑ่ง , เหว่ย หฒุ นิ่น บัว เญย เฮญี้ยว เหธา ล่าง ฟิม เหยียด ฒู้ง หว่าย เหฑ่ง .
56001016	นิ่น บัว ก๊อง นิ่น บัว ฮิ้ว ตุ๊ ทิน-ฮู่ง มป่า นิ่น บัว โหฒว เญย สี่ ปุน ธีง นิ่น บัว ไม้ ฮิ้ว ตุ๊ นิ่น . นิ่น บัว เซ เมี่ยน โหยว เมี่ยน , ไม้ หมวัง หว่า หย่า ไม้ ผุย โหฒว หาย หญู่ง คู้ สี่ .
56002001	เม่ย หฌาว เมี่ยน , เม่ย อ๋อย หฒุ หฌาว ต๋อย ม่าย กอน-ป๊วน เญย โต์ .
56002002	อ๋อย หฒุ หฌาว หฮญัง-เจ๊ย โก๋ เญย มจั่ง ตอน ฒั้น ตุ๊ กั้น , โหฒว สี่ ผุย ตุ๊ เมี่ยน ท่าย , หย่า กุ๊น ตุ๊ กั้น . อ๋อย หฒุ หฌาว นิ่น บัว เสียน หลง เย​ซู , ฮนั้ม เมี่ยน , หย่า ม่าย หน่อย เตี๊ย .
56002003	ฟี่ ฮนั้ง เญย , อ๋อย หฒุ หฌาว หฮญัง-เจ๊ย โก๋ เญย มเซียะ ตอน โหฒว สี่ ผุย เสียน ทิน-ฮู่ง เญย เมี่ยน , ไม้ ตู๋ง ก๊อง หว่า-ฮู้ , ไม้ ตู๋ง เหง ฮบ ติ๊ว . นิ่น บัว ขูง อ๋อย หฒุ หฌาว หลง เญย สี่ ฮนั้ง .
56002004	ฮนั้ง หน่าย , นิ่น บัว ไฮ่ หฌาว เอ๊า-จ๋าน ฮนั้ม โหฆ เหธา ฝุเจว๊ย ,
56002005	ไฮ่ กุ๊น ตุ๊ กั้น , ม่าย เฮญี้ยว ธีง-เหฑ่ง , ฒ้าง หลง จา-ตี้ง , โหฒว หลง ปุน เมี่ยน หย่า บัวะ กั้น เญย โหฆ เหว่ย ไม้ ปุน เมี่ยน ม่าย ต๋อง ก๊อง โตะ ทิน-ฮู่ง เญย โต์ .
56002006	ฟี่ ฮนั้ง เญย , เม่ย หย่า อ๋อย หฒุ ขวิน หฮญัง-เจ๊ย หลุน เญย มจั่ง ตอน กุ๊น ตุ๊ กั้น .
56002007	เยียม หม่าน สี่ เม่ย หย่า อ๋อย หฒุ โหฒว หลง เญย หญู่ง เฒ้ย ปุน นิ่น บัว หฒวด . หฌาว โต์ เญย เฒี่ยง โห่ อ๋อย หฒุ เหฒียบ ฒัวะ เญย หล่ง เฮญี้ยว หฌาว .
56002008	อ๋อย หฒุ หล่ง ม่าย กอน-โด๊ะ เญย หว่า , ต้ง ไม้ ม่าย ต๋อง ต้าน เญย หว่า . ฮนั้ง น้าย , เหธา เม่ย ต๋อย-เตก วั้ว เต๋ย ฯฒฯ หฒุ ไญ้ , เหว่ย หฒุ ล์อ ไม้ ตุ๊ ต๋อง ต้าน บัว .
56002009	อ๋อย หฒุ หฌาว โหฒว โน่ว วั้ว เต๋ย เยียม หญู่งๆ สี่ บัวะ กั้น เญย เฒี้ยว กุ๊น , หย่า โหฒว หญู่งๆ เหว่ย ปุน เฒี้ยว อะเฮน้ย . ไม้ ตู๋ง เต๋า ฑุ่ย ,
56002010	หย่า ไม้ ตู๋ง หนิ่ม เฒี้ยว เญย ญ่าน . นิ่น บัว อ๋อย หฒุ เยียม หม่าน สี่ ปุน ธีง นิ่น บัว หฒั่นๆ เหฒียบ ฒัวะ เญย โหฒว เหว่ย ปุน นิ่น บัว โหฒว เญย หญู่งๆ ตุ๊ เมี่ยน ท่าย บัว เญย เหฌียว เฒี้ยว ทิน-ฮู่ง เญย โต์ .
56002011	ทิน-ฮู่ง เญย เอน ฒู้ง ปิ๋ว เม่ง ธ้วด ต้าย เหว่ย ปุน หม่าน เมี่ยน ตุ๊ เหฌียว .
56002012	น้าย หญู่ง เอน หฌาว บัว กวั่ง ฆอย ต้ง ไม้ ท่าย ทิน-ฮู่ง เญย เหธา ป้าม เมี่ยน เฮญี้ยว หั่น โหฒว เญย เหยียด ฒู้ง , ฯฒฯ เยียม น้าย จ๋า ลู่ง เดี๊ย กุ๊น ตุ๊ กั้น , โหฒว แป้ง ฟิม เญย , หย่า กัน หลง ทิน-ฮู่ง .
56002013	อ๋อย หฒุ ฮนั้ง น้าย นอ โหฒว ฒั้ว เจี๊ยน บัว ม่าย ลั่ม ฮนั้ม อ๋อย ตุ๊ เญย ออน-เหลาะ , ต้ง โฮล เจี๋ย เญย ทิน-ฮู่ง , บัว เญย เหฌียว เฒี้ยว เย​ซู กี​ตู่ , เยียม นิ่น เญย ฌัง-หล่าง แอ๋ง ต้าย .
56002014	นิ่น เหว่ย บัว เซี้ย นิ่น กั้น เญย แหม่ง หฒัวะ บัว หฑวน , เล่ย ดุ๊ด เหยียด ฒู้ง หว่าย เญย , เอ๊าะ เญย สี่ . นิ่น หย่า หฑาว บัว ธีง-เหฑ่ง ต้าย , เป๋น นิ่น กั้น เญย เมี่ยน , บัว ฯฒฯ จอม เฮญี้ยว เญย โหฒว หญู่งๆ คู้ สี่ .
56002015	เม่ย อ๋อย หฒุ หล่ง น้าย เต๋ย หว่า หฌาว เมี่ยน . อ๋อย หฒุ หล่ง เหฑ่ง เม่ย เญย หัด ม์า ขวิน เมี่ยน , ก๊อง-เหม เมี่ยน . หย่า ไม้ ตู๋ง ปุน หาย เต้า หมั่ง เผีย เม่ย .
56003001	อ๋อย หฒุ เถง เสียน เย​ซู เญย เมี่ยน จั๋ง เจี๊ยน . นิ่น บัว อ๋อย หฒุ บัวะ ฮู่ง จา เจียน-โฟ้ว กุ๊น . อ๋อย หฒุ เอย เจี๊ยน นิ่น บัว เญย หว่า โหฒว หย่า หลิ่ว เล์ย เหฒียง โหฒว หญู่งๆ คู้ สี่ .
56003002	อ๋อย หฒุ บั๋ว เมี่ยน ไม้ ตู๋ง ก๊อง โตะ หาย เต้า , ไม้ ตู๋ง เหง แฑง จ๋า . อ๋อย หฒุ ฮ่อ น่อ เญย , หย่า เหธา เมี่ยน ส่วน ฒี่ง ส่วน เอ๋ย เญย เยียม .
56003003	ฒิ่น ด่าง บัว กั้น หย่า หฮงง , ไม้ หมวัง หว่า , หฒุ ดั๊ว หย่า หฒุ เฮญี้ยว หั่น โหฒว เญย หญู่งๆ สี่ เหธา เสย หฒั่ง เญย เฌียน-โย่ว กุ๊น เจี๊ยน บัว . บัว หย่า เยียม เสย หฒั่ง โหฒว หว่าย สี่ ปุน เมี่ยน , หั่น เมี่ยน , ฑอง เมี่ยน , หย่า หฒุ เมี่ยน ฑอง บัว .
56003004	มป่า บัว เญย เหฌียว เฒี้ยว ทิน-ฮู่ง ปุน ธีง นิ่น โหฒว หลง หย่า ฮนั้ม เมี่ยน วั้ว หฒั่น ,
56003005	นิ่น เหฌียว บัว . เซ ไม้ เฒ์ย เหว่ย บัว โหฒว เญย หาย หญู่ง คู้ สี่ , เซ เหว่ย ทิน-ฮู่ง กั้น ค้อ-เลี่ยน บัว . นิ่น หล่ง สีง ลี่ง หฑาว บัว , ปุน บัว เซียง-ยู์ง เจี๋ย .
56003006	ทิน-ฮู่ง หย่า หล่ง บัว เญย เหฌียว เฒี้ยว เย​ซู กี​ตู่ โต๋ สีง ลี่ง ธั้มๆ เญย ปุน บัว ,
56003007	ฯฒฯ ปุน บัว เหว่ย นิ่น เญย เอน ไฮ่ ตุ๊ เหธา ทิน-ฮู่ง หอบ เฮญี้ยว หย่า ตุ๊ ฒิบ เหยียด ลิ์ว เญย แหม่ง , ต้ง บัว ม่าย ลั่ม ฮนั้ม อ๋อย ตุ๊ เญย แหม่ง .
56003008	น้าย โจ๋ว หว่า หฒะเก้ง เฒียน เญย . เยีย อ๋อย เม่ย เฮนี้ยๆ เญย ก๊อง น้าย เต๋ย สี่ เหว่ย ปุน เสียน เขา ทิน-ฮู่ง เญย เมี่ยน จอม เฮญี้ยว โหฒว คู้ สี่ . น้าย เต๋ย สี่ เซ หลง เญย หย่า เหว่ย หฒวัง เมี่ยน ม่าย ลั่ม หล่ง .
56003009	มป่า อ๋อย หฒุ ซิ้ม ฆอย , ไม้ ตู๋ง แฑง หฮงง ไห่ เญย สี่ , ไฟ อง-ถาย ต่อย เจี๋ย ต่อย เญย บั๋ว . หย่า ไม้ ตู๋ง ตะเฮ้า , ไม้ ตู๋ง แฑง เล์ย-หลัด เญย สี่ , เหว่ย หฒุ น้าย เต๋ย สี่ ไม้ ลั่ม หล่ง , เถง ไม้ ตุ๊ หาย เต้า .
56003010	หาย เต้า เหธว หลุ่น โหฒว ปุน จิว-ปาง ปุน ฆอย , อ๋อย หฒุ ขวิน เหยียด หฑุ่น อี หฑุ่น ลิ์ว , ฆะฮ้า ไม้ ตู๋ง มี่ง ธ้อย นิ่น อ๊ะ .
56003011	เหว่ย หฒุ เม่ย บัว ฮิ้ว ตุ๊ น้าย หญู่ง เมี่ยน เซ หว่าย เหฑ่ง หมี่ อ๊ะ . นิ่น เญย ฒุ์ย ปิ๋ว เม่ง นิ่น เซ ต่อง .
56003012	เยีย พ้าย อาน​เท​ม้าด ไฟ ที​คิ​กัด มี่ง เม่ย หน่าย วั้ว หฒั่น , เม่ย อ๋อย หฒุ ก๊าน มี่ง นิ​โค​บุ​ลี มู้ง เหธา เยีย กั๊บ ต่อย , เหว่ย หฒุ เยีย ตี่ง เยียม หน่าย เจี๋ย ตง-เกน ฮนอย .
56003013	หย่า อ๋อย หฒุ หล่ง เฮญี้ยว เถง แหธง สี่ เมี่ยน , เส​น้าด , เหธา อา​ปอ​โล ธ้วด เจ๊า . ไม้ ตู๋ง ปุน นิ่น บัว ธา นิ่น บัว เฉียม หล่ง เญย หาย หญู่ง .
56003014	อ๋อย หฒุ บั๋ว บัว เญย เมี่ยน โหะ หล่ง นิ่น บัว เญย เฒี่ยง โห่ โหฒว หลง เญย สี่ , เหว่ย ตุ๊ ฮนอยๆ เฉียม หล่ง เญย กะน้าย . ไม้ อ๋อย นิ่น บัว เยียม เสย หฒั่ง โหฒว ไม้ ธ้วด หาย หญู่ง .
56003015	เหธา เยีย เยียม น้าย เญย หฒวัง เมี่ยน จั๋ง เถา เม่ย . แอ๋ง บั๋ว ต้ง ฮนั้ม เยีย บัว , เหธา เยีย บัว ล่ม ฑ่อย เสียน เย​ซู วั้ว เต๋ย , เยีย บัว จั๋ง เถา นิ่น บัว . โท้ ทิน-ฮู่ง เหธย เอน ปุน เม่ย บัว หฒวัง เมี่ยน .
57001001	เยีย , เปา​โล , เหว่ย กี​ตู่ เย​ซู หฒุ หววน เจี๊ยน โล่ . เยีย เหธา บัว เญย โย์ว , ทิ​โม​ไท , เฟี้ย เฝียน ปุน เยีย บัว ฮนั้ม เญย ต่อย , ต้ง เหธา เยีย บัว จวั่ง กง โหฒว เญย เมี่ยน , ฟี​เล​โมน ,
57001002	หย่า เฟี้ย ปุน เยีย บัว เญย หมั่ว , อับ​เฟีย , แอ๋ง เหธา เยีย บัว ล่ม ฑ่อย โหฒว แปง วั้ว เต้า อาน​คิบ​ปัด , เหธา เยียม ฟี​เล​โมน เญย เปย๊า กั๊บ ฒุ้น โหฒว เล์ย-ป๋าย เญย จิว-ปาง .
57001003	โท้ บัว เญย หฒั่ง เตี๋ย ทิน-ฮู่ง เหธา เฒี้ยว เย​ซู กี​ตู่ เหธย เอน เหธย แป้ง ออน ปุน เม่ย บัว .
57001004	ฟี​เล​โมน โย์ว อ่า , เยีย เต๋า เก๋า เญย เฒี่ยง โห่ เยีย จั๋ง หฒุ เม่ย หย่า หฒั่นๆ เหว่ย เม่ย แล์ง ฒี่ง เยีย เญย ทิน-ฮู่ง ,
57001005	เหว่ย หฒุ เยีย ไฮ์ ก๊อง เม่ย เสียน หลง เฒี้ยว เย​ซู หย่า ฮนั้ม ไห่ ทิน-ฮู่ง เญย หฒวัง เมี่ยน .
57001006	เยีย โท้ ทิน-ฮู่ง ปุน บัว เหว่ย บัว ต้ง หญู่ง เสียน ม่าย เญย จิว ทง , เถง บัว จา ฮิ้ว ตุ๊ บัว เหธา กี​ตู่ จวั่ง แหม่ง เฒี่ยง ตุ๊ ต้าย หลง เญย เหยียด ฒู้ง .
57001007	โย์ว อ่า , เม่ย ด่ง หน่าย ฮนั้ม เมี่ยน ปุน เยีย เก้ง เฌียน-โย่ว ออน-เหลาะ ไห่ , เหว่ย หฒุ เม่ย เถง ทิน-ฮู่ง เญย หฒวัง เมี่ยน เญย เฮญี้ยว เฮ้น เจี์ย ต้าย .
57001008	เหว่ย หฒุ บัว เซ ล่ม ฑ่อย เสียน กี​ตู่ เญย ก๋อ-โย์ว , เยีย ไฮ่ ปู๋ง หล่าง เญย พ้าย เม่ย โหฒว เม่ย หอบ หฒุ โหฒว เญย สี่ .
57001009	มป่า เหว่ย หฒุ เยีย ฮนั้ม เม่ย , เยีย หธีง ต้าย โท้ เม่ย ฮนั้ง . เยีย , เปา​โล , เมี่ยน โก๋ เมี่ยน , อี้ หฒั่น หย่า เหว่ย กี​ตู่ เย​ซู หฒุ หววน เจี๊ยน โล่ .
57001010	เยีย เถง เยีย เญย ตอน , โอ​เน​สิ​มัด , โท้ . เยีย หฒุ หววน เจี๊ยน โล่ เญย เฒี่ยง โห่ เยีย ตุ๊ โอ​เน​สิ​มัด ต้าย โหฒว เยีย เญย ตอน .
57001011	ฒิ่น ด่าง เม่ย ปวัด นิ่น ไม้ ลั่ม หล่ง . มป่า อี้ หฒั่น นิ่น เหว่ย เม่ย หย่า เหว่ย เยีย ม่าย ลั่ม หล่ง ไห่ อ๊ะ .
57001012	อี้ หฒั่น เยีย ฝูง นิ่น หฑวน เม่ย หน่าย , เซ ฮนั้ง แมะ เหยียด ป่วน เยีย เญย บะฑิว กัน เจี๊ยน มี่ง หมี่ อ๊ะ นอ .
57001013	เยีย เหว่ย คู้ เฝียน หฒุ หววน เจี๊ยน โล่ หย่า ไฮ์ อ๋อย เลี่ยว นิ่น เยียม น้าย ตี๊ เม่ย เถง เยีย .
57001014	มป่า เยีย ไม้ แก้ง โหฒว หาย หญู่ง เถา เม่ย ฆอย ฑุ่ย , เหว่ย ปุน เม่ย โหฒว หาย หญู่ง หลง เซ เยียม เม่ย กั้น ม่าย เฮญี้ยว โหฒว , ไม้ เฒ์ย อ๊าบ โหฒว .
57001015	เหฑีย โอ​เน​สิ​มัด เล่ย หธาม ป๊า เม่ย เซ เหว่ย ปุน เม่ย ตุ๊ นิ่น หฑวน ต้าย เหยียด ลิ์ว เยียม .
57001016	มป่า อี้ หฒั่น นิ่น ไม้ เฒ์ย ขูง โหฒว โน่ว , นิ่น โหฒว เก้า หลง เจี๋ย โน่ว , เซ โหฒว ฮนั้ม เญย ก๋อ-โย์ว . เยีย หฒะเก้ง ฮนั้ม นิ่น , มป่า เม่ย ฒู้ง อ๋อย ฮนั้ม นิ่น เก้า ธั้ม เหว่ย หฒุ นิ่น เซ เม่ย เญย เมี่ยน หย่า เหธา เม่ย โหฒว เสียน เฒี้ยว เญย ก๋อ-โย์ว .
57001017	ฮนั้ง น้าย , สี ก๊อง เม่ย ฝุน เยีย เหธา เม่ย จวั่ง กง โหฒว เญย เมี่ยน , อ๋อย หฒุ ฒิบ โอ​เน​สิ​มัด ฮนั้ง ฒิบ เยีย นอ .
57001018	สี ก๊อง นิ่น โหฒว หาย หญู่ง ต่อง เม่ย ไฟ เฉียม เม่ย เญย หาย หญู่ง แฒะ , อ๋อย หฒุ ฝุน เป๋น เยีย เญย .
57001019	เยีย หล่ง เยีย กั้น เญย ปั์ว เฟี้ย น้าย . “ เยีย , เปา​โล , แล์ง จ๊าว ซูง เม่ย . ” เยีย ไม้ ก๊อง เม่ย เฉียม เยีย เญย แฒะ , เซ เม่ย ฒู้ง เฉียม เม่ย กั้น เยีย .
57001020	โย์ว อ่า , โท้ เม่ย เหว่ย เฒี้ยว ฮนั้ง น้าย นอ เถง เยีย , ปุน เยีย เญย เฮญี้ยว ออน-เหลาะ , เหว่ย หฒุ บัว ล่ม ฑ่อย เสียน กี​ตู่ .
57001021	เยีย เฟี้ย น้าย เฒ้ย เฝียน , เยีย ฮิ้ว ตี่ง เม่ย อ๋อย เอย เจี๊ยน เยีย โท้ เญย โหฒว . หย่า ฮิ้ว ตุ๊ เม่ย ฒู้ง อ๋อย โหฒว ธั้ม เจี๋ย ด่าง เยีย โท้ เญย .
57001022	แอ๋ง ม่าย ติ่ว . โท้ เม่ย บัว หลิ่ว เล์ย ต๋อง ปุน เยีย ฮิด . เยีย ฮนั้ม ต้าย ทิน-ฮู่ง อ๋อย เตา เม่ย บัว เต๋า เก๋า เญย หว่า ปุน เยีย ไม้ เล่า แอ๋ง ตุ๊ หฑวน เม่ย บัว หน่าย .
57001023	เอ​ปา​ฟา , ต้ง เหว่ย กี​ตู่ เย​ซู หฒุ เหธา เยีย หววน เจี๊ยน น้าย โล่ วั้ว เต้า , จั๋ง เถา เม่ย บัว .
57001024	เหธา เยีย จวั่ง กง โหฒว เญย เมี่ยน , มา​โค , อา​ลิด​ทา​คัด , เด​ม้าด เหธา ลู​กา หย่า จั๋ง เถา เม่ย บัว .
57001025	โท้ เฒี้ยว เย​ซู กี​ตู่ เหธย เอน ปุน เม่ย บัว .
58001001	โล์ - ฮนอย ทิน-ฮู่ง หล่ง นิ่น เญย หฒวัง โต่ว หว่า เมี่ยน หย่า หล่ง ธั้ม-หญู่ง หฒะเอ๋ย เหธา บัว เญย อง-ถาย บัว ก๊อง ธั้ม-หฑุ่น .
58001002	มป่า เยียม น้าย เต๋ย เซ้ด เมว์ย เญย ฮนอย ทิน-ฮู่ง หล่ง นิ่น เญย ตอน เหธา บัว ก๊อง . น้าย เต้า ตอน ทิน-ฮู่ง หล่ง เหฒย หม่าน หมวด หย่า พ้าย นิ่น หฑิบ หม่าน หมวด เป๋น นิ่น เญย จา-ตี้ง .
58001003	นิ่น แอ๊ง ทิน-ฮู่ง เญย ฌัง-หล่าง , หย่า ฒวั้ง เหฑ่ง ทิน-ฮู่ง , แอ๋ง หล่ง นิ่น ม่าย หลี่ง เญย หว่า โป้ว เจี๊ยน หม่าน หมวด . นิ่น หฑาว ลิ์ว ป้าม เมี่ยน เญย ฒุ์ย , ฆะฮ้า เยียม ทิน-ต้อง เฒว์ย เจี๊ยน ม่าย ฮ่าง ต้าว เญย ทิน-ฮู่ง เญย บย่าว แหมง .
58001004	น้าย เต้า ตอน ตุ๊ โหฒว เก้า โฮล เจี๋ย ฟิน-เมี่ยน ด่ง ทิน-ฮู่ง ธ้วด ปุน นิ่น วั้ว นอม บั๋ว เก้า โฮล เจี๋ย หฒวัง ฟิน-เมี่ยน เญย บั๋ว .
58001005	เหว่ย หฒุ ทิน-ฮู่ง ไม้ บั๋ว เจี๋ย หาย เต้า ฟิน-เมี่ยน , “ เม่ย โหฒว เยีย เญย ตอน . อี้ ฮนอย เยีย เป๋น เม่ย เญย เตีย . ” “ เยีย อ๋อย โหฒว นิ่น เญย เตีย . นิ่น อ๋อย เป๋น เยีย เญย ตอน อ๊ะ . ” “ ทิน-ฮู่ง เญย หฒวัง ฟิน-เมี่ยน อ๋อย หฒุ ป๋าย นิ่น . ” “ ทิน-ฮู่ง ปุน นิ่น เญย ฟิน-เมี่ยน เป๋น หฑยาว , หย่า ปุน นิ่น เญย โปว เป๋น โต์ว-เบียด . ” “ ทิน-ฮู่ง อ่า , เม่ย เญย เหว่ย อ๋อย เหยียด ลิ์ว เยียม เถา หม่าน โก๊ว หม่าน ต่อย . เม่ย หย่า อ๋อย แป้ง ฟิม เญย กุ๊น เม่ย เญย กั๊วะ .
58001006	แอ๋ง ม่าย หฑุ่น , ต้ง ทิน-ฮู่ง อ๋อย พ้าย นิ่น เญย ตอน-หละเก๊า เปียะ ป้าม เกน วั้ว หฒั่น , นิ่น ก๊อง , “ ทิน-ฮู่ง เญย หฒวัง ฟิน-เมี่ยน อ๋อย หฒุ ป๋าย นิ่น . ”
58001007	ก๊อง เถา ฟิน-เมี่ยน วั้ว หฒั่น ทิน-ฮู่ง ก๊อง , “ ทิน-ฮู่ง ปุน นิ่น เญย ฟิน-เมี่ยน เป๋น หฑยาว , หย่า ปุน นิ่น เญย โปว เป๋น โต์ว-เบียด . ”
58001008	มป่า ก๊อง เถา นิ่น เญย ตอน วั้ว หฒั่น , ทิน-ฮู่ง ก๊อง , “ ทิน-ฮู่ง อ่า , เม่ย เญย เหว่ย อ๋อย เหยียด ลิ์ว เยียม เถา หม่าน โก๊ว หม่าน ต่อย . เม่ย หย่า อ๋อย แป้ง ฟิม เญย กุ๊น เม่ย เญย กั๊วะ .
58001009	โหฒว หอบ เญย เจ๊า เม่ย ฮนั้ม , โหฒว เอ๊าะ เญย เม่ย ฑอง . เหว่ย น้าย , ทิน-ฮู่ง , ต้ง เม่ย เญย ทิน-ฮู่ง , หล่ง ออน เมี่ยน เญย โย่ว เฮยี้ยด เม่ย , ออน เม่ย โหฒว เก้า โฮล เจี๋ย เม่ย เญย เหยียด ฒู้ง ต่อย . ” “ เฒี้ยว อ่า , เยียม กอน วั้ว หฒั่น เม่ย เหฒย ธ้วด เดา เญย กอน-โด๊ะ ต้าย , หย่า หล่ง กั้น เญย ปั์ว เหฒย ธ้วด ลู่ง .
58001010	ทิน-ฮู่ง หย่า ก๊อง , “ เฒี้ยว อ่า , เยียม กอน วั้ว หฒั่น เม่ย เหฒย ธ้วด เดา เญย กอน-โด๊ะ ต้าย , หย่า หล่ง กั้น เญย ปั์ว เหฒย ธ้วด ลู่ง .
58001011	ลู่ง เดา ฒู้ง อ๋อย หฒุ เหมียด , มป่า เม่ย เหยียด ลิ์ว เยียม . ลู่ง เดา อ๋อย ฮนั้ง ลุย-โหว นอ , โล์ เหฑ่ง .
58001012	เม่ย อ๋อย เฒาะ ลู่ง เดา หฌุ่น เจี๊ยน ฮนั้ง หฌุ่น ต้ม ลุย . ลู่ง เดา ฯฒฯ ก๊อย เหยี่ยน ฮนั้ง เหยี่ยน ลุย มป่า เม่ย เหยียด ลิ์ว ฮนั้ง โล์ วั้ว นอ . เม่ย เญย หฮญัง-เจ๊ย เหยียด ลิ์ว หย่า ไม้ จ่ม . ” “ เฒว์ย เจี๊ยน เยีย เญย บย่าว แหมง , ฒั้ว เยีย ปุน เม่ย เญย วิน-วั้ง
58001013	ทิน-ฮู่ง ไม้ บั๋ว เจี๋ย หาย เต้า ฟิน-เมี่ยน , “ เฒว์ย เจี๊ยน เยีย เญย บย่าว แหมง , ฒั้ว เยีย ปุน เม่ย เญย วิน-วั้ง เหฌี่ย เม่ย เญย เหฒา-เดี๊ย โหฒว หลอง เหฒา เญย ต๋อง . ”
58001014	วั้ว หญู่ง , ฟิน-เมี่ยน ฮนั้ง หาย นอ ? ฟิน-เมี่ยน ไม้ ม่าย ซิน , เมี่ยน หย่า หมั่ง ไม้ ปวัด . นิ่น บัว หย่า ฟู-สู ทิน-ฮู่ง . ทิน-ฮู่ง พ้าย นิ่น บัว มี่ง เถง อ๋อย ตุ๊ เหฌียว เญย เมี่ยน .
58002001	เหว่ย น้าย , บัว เก้า อ๋อย หฒุ หมวัง หลง บัว ไฮ์ เจี๋ย เญย เฒียน เล์ย . ไม้ เฒย แอ๊ะ , เหฑีย บัว ไฮ่ เล่ย เฒียน เล์ย โก .
58002002	ฟิน-เมี่ยน โต่ว วั้ว เต๋ย หว่า เซ เฒียน เญย . หาย เต้า ป์าม , ไม้ เอย เจี๊ยน น้าย เต๋ย หว่า โหฒว , วั้ว เต้า ฯฒฯ ผุย นิ่น โหฒว เญย หฒุ วิ่น ปุน นิ่น .
58002003	วั้ว หญู่ง , สี ก๊อง บัว ไม้ หมวัง ทิน-ฮู่ง โฮล ไห่ เญย หฒะเอ๋ย เหฌียว บัว , บัว ฮนั้ง หาย นอ ไฮ่ เปย๋า ตุ๊ ดุ๊ด ไม้ หฒุ ตี่ง ฒุ์ย ? ทิน-ฮู่ง เญย หฒะเอ๋ย เหฌียว เมี่ยน , เฒี้ยว กั้น ก๊อง ด่าง . หมวัง ไฮ์ เญย เมี่ยน หย่า ปิ๋ว เม่ง เซ หฒะเก้ง เฒียน เญย .
58002004	ทิน-ฮู่ง กั้น หย่า โหฒว ฒอง-เหฒง . นิ่น โหฒว จั๋ง-โห่ เหธา บัวะ ฮ่อง , ฮนั้ม ไม้ เม่ง แปะ เญย สี่ ธั้ม เญย , หย่า เฒาะ เยียม สีง ลี่ง ต้าย เญย ฒี่ง เหญ่ย , เอย นิ่น กั้น เญย หฒะเอ๋ย เหธย ปุน เมี่ยน .
58002005	ทิน-ฮู่ง ไม้ เฒ์ย พ้าย ฟิน-เมี่ยน กุ๊น อ๋อย ต้าย วั้ว นอม เซียง-ลู่ง เดี๊ย , ต้ง เยีย บัว ก๊อง วั้ว นอม ลู่ง เดี๊ย .
58002006	มป่า , เยียม กีง-โซว ม่าย นอม ต๋อง ม่าย เต้า ก๊อง , “ เม่ย ฝุน ป้าม เมี่ยน เป๋น หาย หญู่ง หธีง จั๋ง เถา นิ่น ? ฝุน เสย หฒั่ง เมี่ยน เป๋น หาย หญู่ง หธีง ต้าย โก๋ว นิ่น ?
58002007	เม่ย ปุน นิ่น ม่าย โต่ว โหฒว เก้า ไอ๊ เต๋ย ฟิน-เมี่ยน , แอ๋ง ท่าย นิ่น , ปุน นิ่น ม่าย ฌัง-หล่าง เหว่ย โหฒว ฮู่ง นี้ง ,
58002008	ฒู้ง ออน นิ่น กุ๊น หม่าน หมวด . ”
58002009	ต๋าว หฑวน บัว ปวัด เย​ซู , ต้ง ม่าย โต่ว หฒุ โหฒว เก้า ไอ๊ เต๋ย ฟิน-เมี่ยน , ตุ๊ ทิน-ฮู่ง เญย เอน เหว่ย หม่าน เมี่ยน ไต่ . เหว่ย หฒุ นิ่น เสี่ยว โค้ว เถา ไต่ , บัว อี้ หฒั่น ปวัด ทิน-ฮู่ง ท่าย นิ่น , ปุน นิ่น ม่าย ฌัง-หล่าง ต๋อง ฮู่ง นี้ง .
58002010	ทิน-ฮู่ง เหฒย หม่าน หมวด หย่า เหฒย ต้าย เหว่ย นิ่น กั้น . ฮนั้ง หน่าย ทิน-ฮู่ง ปุน เย​ซู เสี่ยว โค้ว เหว่ย ปุน นิ่น ตุ้น ยุ่น ฑ่อย เซ โหฒว ตุ๊ หอบ เญย . ทิน-ฮู่ง ฮนั้ง น้าย โหฒว เหว่ย ต้อ เมี่ยน ธั้ม ต้าย ฒิบ นิ่น เญย ฌัง-หล่าง เหว่ย หฒุ เย​ซู โหฒว เปย๊ย ต้อ นิ่น บัว ตุ๊ เหฌียว .
58002011	นิ่น หฑาว เหฑ่ง เมี่ยน เญย ฒุ์ย , ปุน นิ่น บัว ธีง-เหฑ่ง ต้าย . เลี่ยม นิ่น กั้น เหธา ตุ๊ นิ่น หฑาว ธีง-เหฑ่ง วั้ว เต๋ย เหยียด ฒู้ง จวั่ง เต้า เตีย . เหว่ย น้าย เย​ซู ไม้ ไญ้ เห่ว นิ่น บัว โหฒว ก๋อ-โย์ว .
58002012	นิ่น ก๊อง บั๋ว ทิน-ฮู่ง , “ เยีย อ๋อย ฒุ่น เม่ย เญย เม่ง บั๋ว เยีย เญย ก๋อ-โย์ว . นิ่น บัว กั๊บ ฒุ้น เญย เฒี่ยง โห่ เยีย อ๋อย เยียม นิ่น บัว กั๊บ ฒุ้น เญย หวุ่ย บุด๋ง เธง เม่ย . ” “ เยีย อ๋อย เสียน เขา ทิน-ฮู่ง . ” “ หมั่ง ม่าะ ! เยีย เหธา ทิน-ฮู่ง เหธย ปุน เยีย น้าย เต๋ย น่าม โญ์ว เยียม น้าย . ”
58002013	เย​ซู หย่า ก๊อง , “ เยีย อ๋อย เสียน เขา ทิน-ฮู่ง . ” แอ๋ง ก๊อง , “ หมั่ง ม่าะ ! เยีย เหธา ทิน-ฮู่ง เหธย ปุน เยีย น้าย เต๋ย น่าม โญ์ว เยียม น้าย . ”
58002014	นิ่น เห่ว น่าม โญ์ว วั้ว เต๋ย , เซ ม่าย อ๊อ ม่าย ฑย้าม เญย เมี่ยน . เย​ซู กั้น หย่า เป๋น ป้าม เมี่ยน , ม่าย อ๊อ ม่าย ฑย้าม ฟี่ ฮนั้ง เญย . ฮนั้ง หน่าย , เหว่ย นิ่น ไต่ มี่ง นิ่น ไฮ่ เหมียด เหฑ่ง ม่าย หลี่ง ปุน เมี่ยน หฒุ ไต่ วั้ว เต้า , เซ เมี้ยน เญย ฮู่ง ,
58002015	หย่า ปู๋ง ฆอย เฒี่ยง เสย หฒุ โหฒว โน่ว เหว่ย กั้ม เหฑีย ไฮ่ ไต่ เญย เมี่ยน .
58002016	ฮนั้ง หน่าย , ปวัด ตุ๊ เม่ง เญย . นิ่น เถง เญย เซ ไม้ เฒ์ย ฟิน-เมี่ยน . นิ่น เถง เญย เซ อับ​ลา​ฮัม เญย เฒ้ย-ฟุน .
58002017	เหว่ย น้าย นิ่น อ๋อย หฒุ เยียม หม่าน สี่ ฮนั้ง เหฑ่ง นิ่น เญย ก๋อ-โย์ว , เหว่ย ตุ๊ โหฒว นิ่น บัว เญย ต้ม ไซ เมี่ยน , ม่าย เฮญี้ยว ค้อ-เลี่ยน เมี่ยน หย่า เหฒียบ ฒัวะ เญย ฟู-สู ทิน-ฮู่ง , ฯฒฯ ตุ๊ เถง แปะ ฝีง ฟิ ฒุ์ย .
58002018	เหว่ย นิ่น กั้น หฒุ เสย เจี๋ย หย่า หฒุ เสี่ยว โค้ว , นิ่น หธีง ต้าย ไฮ่ เถง หฒุ เสย เญย เมี่ยน .
58003001	เสียน กี​ตู่ เญย ก๋อ-โย์ว อ่า , เม่ย บัว เป๋น ทิน-ฮู่ง เห่ว ต้าย เญย เมี่ยน . อ๋อย หฒุ ฮนั้ม เถา เย​ซู , ต้ง หฒิว บัว เหญี่ยม เญย เจ๊า โหฒว กง-โฒ่ หย่า โหฒว ต้ม ไซ เมี่ยน วั้ว เต้า .
58003002	เย​ซู เหฒียบ ฒัวะ เญย โหฒว พ้าย นิ่น ต้าย วั้ว เต้า เญย กง , ฮนั้ง โม​เซ เหฒียบ ฒัวะ เญย เหว่ย ทิน-ฮู่ง เญย เปย๊า ฒง เมี่ยน โหฒว กง .
58003003	เย​ซู หย่า ผุย ตุ๊ เมี่ยน ท่าย เก้า ธั้ม โม​เซ , ฮนั้ง ก๊ม เปย๊า หฒั่ง ตุ๊ เมี่ยน ท่าย นิ่น เก้า ธั้ม ท่าย นิ่น ก๊ม เญย เปย๊า .
58003004	โม์ว นอม เปย๊า มต้าย ม่าย ล่าน เมี่ยน ก๊ม . มป่า หม่าน หมวด เซ ทิน-ฮู่ง กั้น เหฒย ต้าย .
58003005	โม​เซ เหฒียบ ฒัวะ เญย โหฒว โปว เถง ทิน-ฮู่ง เญย เปย๊า ฒง เมี่ยน เหว่ย โหฒว ฒอง-เหฒง ก๊อง ทิน-ฮู่ง ฆะฮ้า ฮี้ง อ๋อย ก๊อง เญย สี่ .
58003006	มป่า กี​ตู่ โหฒว ตอน เหฒียบ ฒัวะ เญย กุ๊น ทิน-ฮู่ง เญย เปย๊า ฒง เมี่ยน . สี ก๊อง บัว ปู๋ง หล่าง เสียน ว้วน บัว ม่าย ลั่ม ฮนั้ม อ๋อย ตุ๊ เญย , บัว ฯฒฯ เป๋น ทิน-ฮู่ง เญย เปย๊า ฒง เมี่ยน .
58003007	วั้ว หญู่ง , ฮนั้ง สีง ลี่ง ก๊อง นอ , “ สี ก๊อง เม่ย บัว อี้ ฮนอย ไฮ์ ทิน-ฮู่ง ก๊อง เญย หว่า ,
58003008	ไม้ ตู๋ง โหฒว เฮญี้ยว แหง่ง ฮนั้ง เม่ย บัว เญย อง-ถาย เยียม เต่ย-ปูง-ฮวาง แหง่ง เจี๊ยน เสย ทิน-ฮู่ง วั้ว หฑุ่น นอ .
58003009	เฝย เหฒียบ หฮญัง กะญั์ว เม่ย บัว เญย อง-ถาย ปวัด เยีย โหฒว เญย เจ๊า ,
58003010	เยีย ฯฒฯ โน์ว ไห่ วั้ว ต่อย เมี่ยน หย่า ก๊อง , ‘ นิ่น บัว เญย เฮญี้ยว หฒั่นๆ ไม้ อ๋อย กัน เยีย .
58003011	เยีย เฉีย เจี์ย ไห่ , ฯฒฯ โฮ้ว เจี๊ยน ก๊อง , ‘ นิ่น บัว เหยียด ลิ์ว ไม้ ตุ๊ เปียะ เยีย เญย ฮิด ขวน ต๋อง . ’ ”
58003012	หฒวัง ก๋อ-โย์ว อ่า , อ๋อย หฒุ ไฝ ฟิม , เยียม เม่ย บัว หน่าย ไม้ ตู๋ง ปุน หาย เต้า ม่าย เอ๊าะ เฮญี้ยว , ไม้ เสียน ฯฒฯ เล่ย เฒี่ยง เจี๊ยน เญย ทิน-ฮู่ง .
58003013	เม่ย บัว อ๋อย หฒุ ฮนอยๆ ล่าน ขวิน ล่าน , ตะฟ่าน หธ่อ ม่าย ต้ง เมี่ยน เห่ว , “ อี้ ฮนอย ” เญย ฮนอย , เหว่ย ไม้ ปุน เม่ย บัว หาย เต้า หฒุ ฒุ์ย ดั๊ว นิ่น เฮญี้ยว แหง่ง .
58003014	สี ก๊อง บัว เสียน ว้วน เถา ต้าว เถา เมว์ย ฮนั้ง เยียม กอน เสียน วั้ว นอ , บัว ฯฒฯ เหธา กี​ตู่ ม่าย ป่วน .
58003015	กีง-โซว ก๊อง , “ สี ก๊อง เม่ย บัว อี้ ฮนอย ไฮ์ ทิน-ฮู่ง ก๊อง เญย หว่า , ไม้ ตู๋ง โหฒว เฮญี้ยว แหง่ง ฮนั้ง เม่ย บัว เญย อง-ถาย
58003016	ไฮ์ ทิน-ฮู่ง เญย หว่า มป่า หธ่อ ธัวะ นิ่น วั้ว เต๋ย เซ ต้ง หาย เต๋ย ? ต้ง โม​เซ ต้อ ธ้วด อี​ยิบ เต่ย-ปูง วั้ว เต๋ย เหยียด ฒู้ง ไม้ เฒ์ย ?
58003017	ทิน-ฮู่ง โน์ว เฝย เหฒียบ หฮญัง วั้ว เต๋ย ต้ง หาย เต๋ย ? ต้ง ป์าม ฒุ์ย หฒุ กวั่ง เซย เยียม เต่ย-ปูง-ฮวาง วั้ว เต๋ย ไม้ เฒ์ย ?
58003018	ต้ง ทิน-ฮู่ง โฮ้ว เจี๊ยน ก๊อง , “ นิ่น บัว เหยียด ลิ์ว ไม้ ตุ๊ เปียะ เยีย อ๋อย ปุน นิ่น บัว ฮิด ขวน เญย ต๋อง ” วั้ว เต๋ย หว่า , นิ่น ก๊อง หาย เต๋ย เมี่ยน ? เซ ต้ง แหง่ง เจี๊ยน ไม้ หมวัง นิ่น วั้ว เต๋ย .
58003019	ฮนั้ง หน่าย , บัว ฮิ้ว ตุ๊ นิ่น บัว ไม้ ตุ๊ เปียะ ฮิด ขวน เญย ต๋อง เซ หลาย นิ่น บัว ไม้ เสียน .
58004001	ทิน-ฮู่ง แล์ง ปุน บัว ตุ๊ เปียะ นิ่น ฮิด ขวน เญย ต๋อง วั้ว เต๋ย หว่า หธ่อ ไม้ แก้ง เจี๋ย . วั้ว หญู่ง , บัว อ๋อย หฒุ ไฝ ฟิม , เหฑีย เม่ย บัว ม่าย หาย เต้า มี่ง ไม้ เถา .
58004002	เยีย บัว ไฮ์ ลิ์ว คู้ เฝียน ฮนั้ง นิ่น บัว ไฮ์ นอ . มป่า นิ่น บัว ไฮ์ ลิ์ว เญย คู้ เฝียน ไม้ เถง หาย หญู่ง นิ่น บัว , เหว่ย หฒุ ไฮ์ ลิ์ว นิ่น บัว หย่า ไม้ เสียน .
58004003	บัว เสียน เญย เมี่ยน หฒะเก้ง ตุ๊ เปียะ ทิน-ฮู่ง แล์ง ปุน เญย ฮิด ขวน ต๋อง . วั้ว นอม ฮิด ขวน ต๋อง เซ ต้ง ทิน-ฮู่ง ก๊อง , “ เหว่ย น้าย เยีย เฉีย เจี์ย ฯฒฯ โฮ้ว เจี๊ยน ก๊อง , “ นิ่น บัว เหยียด ลิ์ว ไม้ ตุ๊ เปียะ เยีย เญย ฮิด ขวน ต๋อง . ” ‘ นิ่น บัว เหยียด ลิ์ว ไม้ ตุ๊ เปียะ “ ตะเธี้ยด ฮนอย วั้ว ฮนอย ทิน-ฮู่ง ตี้ง เหฌี่ย นิ่น เญย เหยียด ฒู้ง กง ฮิด ขวน . ” “ นิ่น บัว เหยียด ลิ์ว ไม้ ตุ๊ เปียะ เยีย เญย ฮิด ขวน ต๋อง . ”
58004004	เหว่ย หฒุ เยียม กีง-โซว ม่าย นอม ต๋อง ก๊อง , “ ตะเธี้ยด ฮนอย วั้ว ฮนอย ทิน-ฮู่ง ตี้ง เหฌี่ย นิ่น เญย เหยียด ฒู้ง กง ฮิด ขวน . ”
58004005	แอ๋ง ฮนั้ง อะจัง ก๊อง ลิ์ว วั้ว เต๋ย หว่า , “ นิ่น บัว เหยียด ลิ์ว ไม้ ตุ๊ เปียะ เยีย เญย ฮิด ขวน ต๋อง . ”
58004006	ไฮ์ คู้ เฝียน ด่าง วั้ว เต๋ย ไม้ ตุ๊ เปียะ ทิน-ฮู่ง เญย ฮิด ขวน ต๋อง เหว่ย หฒุ นิ่น บัว ไม้ หมวัง หว่า . มป่า ม่าย เต๋ย ตุ๊ เปียะ เญย .
58004007	เหว่ย น้าย , ทิน-ฮู่ง แอ๋ง ตี่ง นอม ฮนอย เห่ว “ อี้ ฮนอย . ” ฆะฮ้า เล่า เญย , ทิน-ฮู่ง หล่ง ดา​วิด ฮู่ง ก๊อง วั้ว นอม ฮนอย , ฮนั้ง ก๊อง เจี๋ย วั้ว เต๋ย กีง-โซว เญย หว่า , “ สี ก๊อง เม่ย บัว อี้ ฮนอย ไฮ์ ทิน-ฮู่ง ก๊อง เญย หว่า , ไม้ ตู๋ง โหฒว เฮญี้ยว แหง่ง . ”
58004008	สี ก๊อง โย​ซู​วา ปุน นิ่น บัว ตุ๊ ฮิด ขวน , ฆะฮ้า ทิน-ฮู่ง ไม้ ก๊อง แอ๋ง กั้น ม่าย นอม ฮนอย .
58004009	ฮนั้ง หน่าย , เหว่ย ทิน-ฮู่ง เญย แปะ ฝีง แอ๋ง กั้น ม่าย นอม ตี้ง กง ฮิด ขวน ฮนอย ,
58004010	เหว่ย หฒุ หาย เต้า ตุ๊ เปียะ ทิน-ฮู่ง ปุน เญย ฮิด ขวน ต๋อง , วั้ว เต้า ตุ๊ ตี้ง นิ่น กั้น เญย กง ฮิด ขวน , ฮนั้ง ทิน-ฮู่ง ตี้ง กง ฮิด ขวน วั้ว นอ .
58004011	ฮนั้ง หน่าย , บัว อ๋อย หฒุ เหฌี่ย ชะ โหฒว เหว่ย เปียะ ทิน-ฮู่ง เญย ฮิด ขวน ต๋อง , เหว่ย ไม้ ปุน หาย เต้า ฮนั้ง วั้ว เต๋ย เมี่ยน ไม้ หมวัง หว่า ฯฒฯ ไม้ ตุ๊ เปียะ .
58004012	ทิน-ฮู่ง เญย หว่า เซ นั่ง เญย , ม่าย ชะ เญย , เก้า ไหล่ เจี๋ย เหยียด ฒู้ง อี แหมง ไหล่ เญย หฑุ ด๊าว . ไฮ่ ฑบ เปียะ เถา เฮญี้ยว เหธา ลี่ง ว่วน กั๊บ เญย ต๋อง , บู๊ง-ฟิม เหธา บู๊ง-ต๋าว กั๊บ เญย ต๋อง . ฒู้ง ไฮ่ เซี้ยม ตุ๊ เมี่ยน เฮญี้ยว หญุ่น โหฒว เญย เหธา เฮญี้ยว ฮนั้ม ธ้วด เญย สี่ .
58004013	ไม้ ม่าย หาย หญู่ง ปี๋ง ตุ๊ ทิน-ฮู่ง เจี๊ยน . ต๋าว หฑวน หม่าน หมวด เหยียด ฒู้ง เยียม ทิน-ฮู่ง เญย หฑะเฮมียน คอย ฆอย เหฑ่ง . บัว หย่า อ๋อย หฒุ เฒาะ บัว เญย หญู่งๆ ปิ๊น เม่ง บั๋ว นิ่น .
58004014	ฮนั้ง หน่าย , อ๋อย หฒุ เสียน ว้วน บัว เหญี่ยม เญย โต์ , เหว่ย หฒุ บัว ม่าย เต้า โหฒว โฮล เญย ต้ม ไซ เมี่ยน เปียะ เถา ทิน-ฮู่ง เญย หฑะเฮมียน , ต้ง ทิน-ฮู่ง เญย ตอน , เย​ซู .
58004015	บัว เญย ต้ม ไซ เมี่ยน ไม้ เฒ์ย ไม้ ฮิ้ว บัว เมา เญย ต๋อง , เหว่ย หฒุ นิ่น กั้น หย่า หฒุ หญู่งๆ เสย เจี๋ย , ฮนั้ง บัว หฒุ เสย นอ , มป่า นิ่น ไม้ ป์าม ฒุ์ย .
58004016	เหว่ย น้าย บัว อ๋อย หฒุ ปู๋ง หล่าง เญย มี่ง เถา ทิน-ฮู่ง เหธย เอน เญย เหว่ย . เยียม หน่าย บัว เฉียม หฒุ เญย เฒี่ยง โห่ ฯฒฯ ตุ๊ ทิน-ฮู่ง ค้อ-เลี่ยน หย่า เหธย เอน ปุน บัว .
58005001	เต้าๆ ต้ม ไซ เมี่ยน เซ เยียม หฒวัง เมี่ยน บุด๋ง กิ๊น ธ้วด ต้าย หย่า ออน นิ่น ตี๊ หฒวัง เมี่ยน ฟู-สู ทิน-ฮู่ง . นิ่น อ๋อย หฒุ เหว่ย หฒวัง เมี่ยน เญย ฒุ์ย ต้อ ฒี่ง เหญ่ย เหธา เหฒี่ย เญย กะน้าย ฝูง ปุน ทิน-ฮู่ง .
58005002	เหว่ย หฒุ ต้ม ไซ เมี่ยน กั้น ม่าย เหฒีย ติ่ว เมา เญย , นิ่น ไฮ่ ส่วน เฮญี้ยว เญย เถง ไม้ ฮิ้ว เหธา ธะ-โป่ว โหฒว ต่อง เญย เมี่ยน .
58005003	เหว่ย หฒุ นิ่น กั้น หย่า เมา , นิ่น อ๋อย หฒุ ต้อ กะน้าย มี่ง เหฒี่ย เหว่ย นิ่น กั้น เญย ฒุ์ย เหธา หฒวัง เมี่ยน เญย ฒุ์ย .
58005004	ไม้ ม่าย หาย เต้า ไฮ่ ท่าย กั้น โหฒว เก้า โฮล เจี๋ย เญย ต้ม ไซ เมี่ยน . เซ ทิน-ฮู่ง พ้าย นิ่น โหฒว ฮนั้ง พ้าย อา​โลน นอ .
58005005	ฟี่ ฮนั้ง เญย , กี​ตู่ หย่า ไม้ เฒ์ย ท่าย กั้น โหฒว ต้ม ไซ เมี่ยน , เซ ทิน-ฮู่ง พ้าย นิ่น โหฒว . ทิน-ฮู่ง บั๋ว นิ่น , “ เม่ย โหฒว เยีย เญย ตอน . อี้ ฮนอย เยีย เป๋น เม่ย เญย เตีย . ” “ เม่ย เหยียด ลิ์ว โหฒว ไซ เมี่ยน , ฮนั้ง เมน​คี​เซ​เดก วั้ว หญู่ง ไซ เมี่ยน นอ . ”
58005006	แอ๋ง ม่าย นอม ต๋อง นิ่น ก๊อง , “ เม่ย เหยียด ลิ์ว โหฒว ไซ เมี่ยน , ฮนั้ง เมน​คี​เซ​เดก วั้ว หญู่ง ไซ เมี่ยน นอ . ”
58005007	เย​ซู หธ่อ เยียม น้าย ป้าม เกน วั้ว หฒั่น , นิ่น เห่ว เจี๊ยน บุย , ม่าย ววม-เหมว่ย เหลี่ยว ธ้วด เญย โท้ ทิน-ฮู่ง , ต้ง ไฮ่ เหฌียว นิ่น , ปุน นิ่น ไม้ หฒุ ไต่ วั้ว เต้า . เหว่ย หฒุ นิ่น หล่ง เฮญี้ยว หมวัง ทิน-ฮู่ง , ทิน-ฮู่ง ฯฒฯ ไฮ์ นิ่น เต๋า เก๋า โท้ เญย หว่า .
58005008	ไม้ กุ๊น เย​ซู โหฒว ทิน-ฮู่ง เญย ตอน , นิ่น หฒุ เสี่ยว เญย โค้ว หน่าน ปุน นิ่น โหะ หลิ่น หมวัง หว่า .
58005009	ทิน-ฮู่ง ปุน นิ่น ตุ้น ยุ่น ลิ์ว , เย​ซู ฯฒฯ โหฒว กอน ปุน เหยียด ฒู้ง หมวัง ทิน-ฮู่ง เญย หว่า เญย เมี่ยน เหยียด ลิ์ว ตุ๊ เหฌียว .
58005010	ทิน-ฮู่ง หย่า พ้าย นิ่น โหฒว ต้ม ไซ เมี่ยน ฮนั้ง เมน​คี​เซ​เดก วั้ว หญู่ง ไซ เมี่ยน นอ .
58005011	เยีย บัว หธ่อ ม่าย หว่า ธั้ม เญย ก๊อง โหฒว ไซ เมี่ยน เญย เจ๊า มป่า อะ ตุ๊ ก๊อง เม่ง เหว่ย หฒุ เม่ย บัว เญย มน่อม ไม้ ฒ่าง หว่า .
58005012	เถา อี้ หฒั่น เม่ย บัว ฒู้ง หอบ หฒุ โหฒว ฟิน-แซง , มป่า เม่ย บัว หธ่อ เฉียม หฒุ เมี่ยน แอ๋ง หฌาว ตะเยี้ยด คัง ทิน-ฮู่ง เญย โต์ . เม่ย บัว หธ่อ เฉียม หฒุ ฮบ หญอ เญย , ไม้ ไฮ่ หญั่น หฮนาง .
58005013	หาย เต้า อ๋อย หฒุ ฮบ หญอ , วั้ว เต้า หธ่อ โหฒว กู้งว์า , ไม้ เม่ง แปะ โหฒว หอบ เญย เจ๊า .
58005014	หฮนาง เซ เหว่ย ต้ม เมี่ยน หญั่น , ต้ง โหะ หลิ่น ลิ์ว ฯฒฯ ฮิ้ว ตุ๊ หาย หญู่ง เซ หลง เญย , หาย หญู่ง เซ หว่าย เญย , วั้ว เต๋ย เมี่ยน .
58006001	ฮนั้ง หน่าย , บัว อ๋อย หฒุ เจี๋ย ตะเยี้ยด คัง กี​ตู่ เญย โต์-เล์ย แอ๋ง หูง เจี๊ยน วั้ว ด่าง มี่ง เถา เอย เสียน เญย เจ๊า เป๋น ต้ม เมี่ยน . ไม้ ตู๋ง แอ๋ง พาน-เพย เหลียบ หฑุ่น กอน-โด๊ะ , ต้ง อ๋อย หฒุ ก๊อย เฮญี้ยว กวั่ง ไม้ ลั่ม หล่ง เญย สี่ เสียน ทิน-ฮู่ง .
58006002	ไม้ ตู๋ง พาน-เพย หฌาว เจี๋ย ววม เญย เล์ย , เหธา หล่ง ปั์ว มาน เมี่ยน เญย เล์ย , เหธา เมี่ยน ไต่ มี่ง แอ๋ง นั่ง ต้าย เญย เจ๊า , เหธา หฒุ ทิน-ฮู่ง เซี้ยม ตี่ง ฒุ์ย เหว่ย เหยียด ลิ์ว วั้ว หญู่ง เจ๊า .
58006003	สี ก๊อง ทิน-ฮู่ง ปุน นอ , บัว หฒะเก้ง ฮนั้ง น้าย นอ โหฒว อ๊ะ .
58006004	ฒิ่น ด่าง เสียน ลิ์ว เย​ซู แอ๋ง ธ้วด มี่ง วั้ว เต๋ย เมี่ยน , ฮนั้ง หาย นอ ไฮ่ ต้อ นิ่น บัว ก๊อย เฮญี้ยว หฑวน ? นิ่น บัว ฒิบ เจี๋ย ทิน-ฮู่ง เญย ฌัง , หย่า เสย เจี๋ย เยียม ทิน-ต้อง ต้าย เญย ฒี่ง เหญ่ย เญย เหมวย , หย่า ตุ๊ ป่วน สีง ลี่ง ,
58006005	หย่า ตุ๊ เสย เจี๋ย ฯฒฯ ฮิ้ว ตุ๊ ทิน-ฮู่ง เญย หว่า ม่าย เหมวย โต่ หลง เญย , หย่า ตุ๊ เสย เจี๋ย ฆะฮ้า วั้ว กิ๊ด ลู่ง เดี๊ย เญย ชะ .
58006006	สี ก๊อง เสย ลิ์ว มป่า ฆะฮ้า ธ้วด เย​ซู , ไม้ เสียน , หฒะเก้ง ไม้ ม่าย หฒะเอ๋ย ต้อ น้าย หญู่ง เมี่ยน ก๊อย เฮญี้ยว หฑวน , เหว่ย หฒุ นิ่น บัว เฒาะ ทิน-ฮู่ง เญย ตอน แอ๋ง ตีง เจี๊ยน เหฒียบ หฑั่ง จ๋า ปุน นิ่น ตอง หฒวัง หฒุ ไญ้ .
58006007	หาย ฑง เด่ย หฒั่นๆ ตุ๊ บยู่ง-ววม หลง , แกง-หฒวัง ฯฒฯ ธ้วด หลง เหว่ย เถง โหฒว เด่ย เญย เมี่ยน , วั้ว ฑง เด่ย ตุ๊ ทิน-ฮู่ง เหธย ฟุ .
58006008	มป่า หาย ฑง เด่ย ขูง ธ้วด ฌิ้ม ธ้วด เมี้ย เซ ไม้ ลั่ม หล่ง , อ๊า ลั่ม เต๋ย หฒุ เหฒียว อ๊ะ . ฆะฮ้า ฯฒฯ หฒุ โต์ว ปั๊ว ชุย เหฑ่ง .
58006009	ฮนั้ม ไห่ เญย ก๋อ-โย์ว อ่า , ไม้ กุ๊น เยีย บัว ฮนั้ง น้าย นอ ก๊อง , เยีย บัว เสียน ตี่ง เหว่ย เม่ย บัว ตุ๊ เหฌียว เม่ย บัว อ๋อย ตุ๊ เก้า หลง เญย สี่ .
58006010	ทิน-ฮู่ง เซ แป้ง ฟิม เญย . นิ่น ไม้ ไฮ่ หละคุ เม่ย บัว โหฒว เญย กง , หย่า ไม้ หละคุ เม่ย บัว ปุน ธีง เม่ย บัว ฮนั้ม นิ่น , ต้ง เม่ย บัว เถง นิ่น เญย เมี่ยน หย่า หฒั่นๆ เถง เจี๊ยน มี่ง .
58006011	เยีย บัว อ๋อย เม่ย บัว โม์ว ล่าน ฟี่ ฮนั้ง เญย จอม เฮญี้ยว เถา เซ้ด เมว์ย เหว่ย ปุน เม่ย บัว หฒะเก้ง ตุ๊ ต้ง เม่ย บัว ม่าย ลั่ม ฮนั้ม อ๋อย ตุ๊ เญย .
58006012	เยีย บัว ไม้ อ๋อย เม่ย บัว เหลว่ย , มป่า อ๋อย เม่ย บัว หฒวด ต้ง ม่าย เสียน ฟิม หย่า หล่ง หน่อย ฒั้ว วั้ว เต๋ย เญย หญู่ง เฒ้ย ฯฒฯ ตุ๊ เสี่ยว ทิน-ฮู่ง แล์ง ปุน เญย ป่วน .
58006013	ทิน-ฮู่ง แล์ง หว่า ปุน อับ​ลา​ฮัม วั้ว หฒั่น นิ่น ไม้ ลั่ม เฒี้ยง ต๋อง เหว่ย หฒุ ไม้ ม่าย หาย เต้า เก้า โฮล เจี๋ย ทิน-ฮู่ง กั้น . นิ่น ฯฒฯ เฒี้ยง เจี๊ยน นิ่น กั้น แล์ง หว่า .
58006014	นิ่น ก๊อง บั๋ว อับ​ลา​ฮัม , “ เยีย ฒู้ง อ๋อย เหธย ฟุ ปุน เม่ย หย่า อ๋อย ปุน เม่ย ม่าย เฒ้ย-ฟุน ธั้ม . ”
58006015	อับ​ลา​ฮัม หล่ง หน่อย ฒั้ว ฯฒฯ ตุ๊ ฒิบ ทิน-ฮู่ง แล์ง เหธย ปุน เญย .
58006016	ป้าม เมี่ยน แล์ง หว่า นิ่น บัว เฒี้ยง เจี๊ยน เหยียด เต้า เก้า โฮล นิ่น บัว กั้น แล์ง . ฮนั้ง หน่าย แล์ง ลิ์ว , น้าย เต๋ย หว่า เซ เหลียบ ตี่ง หมี่ อ๊ะ , ไม้ ลั่ม แฑง ต๋อง .
58006017	ทิน-ฮู่ง อ๋อย ปุน , ต้ง อ๋อย ฒิบ นิ่น แล์ง ปุน เญย วั้ว เต๋ย , เม่งๆ เญย ฮิ้ว ตุ๊ นิ่น เญย หฒะเอ๋ย เหยียด ลิ์ว ไม้ ไฮ่ ก๊อย เหยี่ยน . เหว่ย น้าย , นิ่น หธีง ต้าย เฒี้ยง นิ่น กั้น แล์ง หว่า .
58006018	ฮนั้ง หน่าย , ม่าย น้าย เต๋ย อี หญู่ง เหยียด ลิ์ว ไม้ ไฮ่ ก๊อย เหยี่ยน , ทิน-ฮู่ง หย่า ไม้ ไฮ่ ก๊อง-แปะ . เหว่ย น้าย บัว เปย๋า ต้าย ล์อ นิ่น ปุน บัว ม่าย ลั่ม เขา ต๋อง ฯฒฯ ปุน บัว เก้า จอม เฮญี้ยว เสียน ว้วน ม่าย ลั่ม ฮนั้ม ฆะฮ้า ฮี้ง อ๋อย ตุ๊ เญย .
58006019	บัว ฮนั้ง น้าย ม่าย ลั่ม ฮนั้ม เซ ฮนั้ง ม่าย กะน้าย หฒุ่ย เจี๊ยน บัว เญย เฮญี้ยว ตี่ง เญย , ว้วน เญย . น้าย หญู่ง ม่าย ลั่ม ฮนั้ม เปียะ ทิน-ต้อง เญย สีง ติ่น , เยียม แบะ แก้ง เดีย กะญั์ว วั้ว ฉง .
58006020	เย​ซู เหว่ย บัว ฒู้ง เปียะ กะญั์ว ด่าง หมี่ อ๊ะ , หย่า เหยียด ลิ์ว โหฒว ต้ม ไซ เมี่ยน , ฮนั้ง เมน​คี​เซ​เดก วั้ว หญู่ง ไซ เมี่ยน .
58007001	น้าย เต้า เมน​คี​เซ​เดก โหฒว ซา​เลม ฒี่ง เญย ฮู่ง หย่า โหฒว เยียม ฮลัง เจี๋ย เญย ทิน-ฮู่ง เญย ไซ เมี่ยน . อับ​ลา​ฮัม มี่ง เบ๊าะ ฮี่ง วั้ว เต๋ย เปยย เต้า ฮู่ง เตี๋ย ลิ์ว , หฑวน วั้ว หฒั่น , เมน​คี​เซ​เดก มี่ง ปวั้ง นิ่น หย่า ปวัง หว่า ปุน นิ่น .
58007002	อับ​ลา​ฮัม หย่า เฒาะ นิ่น เบ๊าะ ฮี่ง ธ้าง ตุ๊ ต้าย เญย เหยียด ฒู้ง กะน้าย , เหฒียบ โก๊ว เญย ปุน เหยียด โก๊ว เมน​คี​เซ​เดก . เมน​คี​เซ​เดก เญย บั๋ว ตะเยี้ยด หญู่ง เอ๋ย เล์ย เซ “ แป้ง ฟิม เญย ฮู่ง . ” นิ่น โหฒว ซา​เลม ฒี่ง เญย ฮู่ง ฯฒฯ แอ๋ง ม่าย นอม บั๋ว เห่ว “ แป้ง ออน เญย ฮู่ง เตี๋ย , ” เหว่ย หฒุ ซา​เลม วั้ว โจ๋ว หว่า เญย เอ๋ย เล์ย เซ “ แป้ง ออน . ”
58007003	ไม้ ม่าย โซว ก๊อง หาย เต้า โหฒว เมน​คี​เซ​เดก เญย เตีย ไฟ มา , ไฟ นิ่น เญย โต้ว ฒง , หย่า ไม้ ก๊อง นิ่น ธ้วด เสย เหธา เกวย เสย เญย ฮนอย . นิ่น เซ ฮนั้ง ทิน-ฮู่ง เญย ตอน นอ , เหยียด ลิ์ว โหฒว ไซ เมี่ยน .
58007004	ฮนั้ม หมั่ง ก๋า , เมน​คี​เซ​เดก ด่ง หาย โฮล ! บัว เญย อง-ถาย-แงะ อับ​ลา​ฮัม ฒู้ง เฒาะ นิ่น เบ๊าะ จ๋า ฮี่ง ธ้าง ตุ๊ ต้าย เญย กะน้าย เหฒียบ โก๊ว ปุน เหยียด โก๊ว เมน​คี​เซ​เดก .
58007005	หฒิว เล์ย-หลัด ตี่ง , เล​วี เญย ฟุน-ฟะ , ต้ง โหฒว ไซ เมี่ยน วั้ว เต๋ย , อ๋อย หฒุ เซียว อิ​สะ​ลา​เอน เมี่ยน เญย กะน้าย เหฒียบ โก๊ว เญย เหยียด โก๊ว , ไม้ กุ๊น นิ่น บัว ล่ม ฑ่อย โหฒว อิ​สะ​ลา​เอน ฝีง หย่า โหฒว อับ​ลา​ฮัม เญย เฒ้ย-ฟุน .
58007006	เมน​คี​เซ​เดก ไม้ เฒ์ย เล​วี เญย โต้ว ฒง , มป่า นิ่น ตุ๊ เซียว อับ​ลา​ฮัม เญย กะน้าย เหฒียบ โก๊ว เญย เหยียด โก๊ว , หย่า ปวัง หว่า ปุน อับ​ลา​ฮัม , ต้ง ตุ๊ ฒิบ เอย ทิน-ฮู่ง แล์ง เญย หว่า .
58007007	ปวัง หว่า วั้ว เต้า ด่ง หาย ฒู้ง โหฒว เก้า โฮล ต้ง ตุ๊ นิ่น ปวัง หว่า วั้ว เต้า .
58007008	ก๊อง เถา ไซ เมี่ยน นอ , นิ่น บัว เซียว เหฒียบ โก๊ว เญย เหยียด โก๊ว มป่า นิ่น บัว เซ ไฮ่ ไต่ เญย เมี่ยน . เมน​คี​เซ​เดก หย่า เซียว เหฒียบ โก๊ว เญย เหยียด โก๊ว มป่า นิ่น หธ่อ เฒี่ยง เจี๊ยน เญย ฮนั้ง กีง-โซว ก๊อง นอ .
58007009	สี ก๊อง แอ๋ง ก๊อง หญู่ง , ไม้ กุ๊น เล​วี เญย เฒ้ย-ฟุน เซียว เหฒียบ โก๊ว เญย เหยียด โก๊ว มป่า อับ​ลา​ฮัม ธ้วด เหฒียบ โก๊ว เญย เหยียด โก๊ว ปุน เมน​คี​เซ​เดก วั้ว หฒั่น , เล​วี หย่า เหธา เจี๊ยน ธ้วด .
58007010	เหว่ย หฒุ เมน​คี​เซ​เดก ปวั้ง อับ​ลา​ฮัม วั้ว หฒั่น , เล​วี ไม้ แก้ง ธ้วด เสย , มป่า หธ่อ เยียม นิ่น เญย อง-ถาย-แงะ , อับ​ลา​ฮัม , เญย ซิน .
58007011	ฒิ่น ด่าง ทิน-ฮู่ง ปุน เล์ย-หลัด อิ​สะ​ลา​เอน เมี่ยน วั้ว หฒั่น , ม่าย เล​วี วั้ว หญู่ง ไซ เมี่ยน โหฒว เล์ย-หลัด เญย กอน-โด๊ะ . สี ก๊อง เล​วี วั้ว หญู่ง ไซ เมี่ยน โหฒว เญย กง ไฮ่ ปุน เมี่ยน ตุ้น ยุ่น นอ , เหว่ย หาย ติ่ว อ๋อย หฒุ แอ๋ง กั้น ม่าย หญู่ง ไซ เมี่ยน ธ้วด ต้าย ฮนั้ง เมน​คี​เซ​เดก วั้ว หญู่ง ไซ เมี่ยน , ไม้ ฮนั้ง อา​โลน ?
58007012	กั้น เหยี่ยน หญู่ง ไซ เมี่ยน นอ , เล์ย-หลัด หย่า อ๋อย หฒุ กั้น เหยี่ยน เจี๋ย .
58007013	บัว เญย เฒี้ยว , ต้ง เยีย บัว ก๊อง เถา วั้ว เต้า , เป๋น กั้น ฝีง เมี่ยน . วั้ว ฝีง หย่า ไม้ ม่าย เหยียด เต้า ตุ๊ โหฒว เจี๋ย ไซ เมี่ยน เยียม เหฒี่ย-ต้อง ฟู-สู .
58007014	เมี่ยน เม่งๆ เญย ฮิ้ว ตุ๊ บัว เญย เฒี้ยว ธ้วด เสย เป๋น ยู​ดา ฝีง . โม​เซ ก๊อง ไซ เมี่ยน เญย เจ๊า วั้ว หฒั่น , นิ่น เลี่ยม ไม้ ที่ เหยียด โจ๋ว ยู​ดา ฝีง .
58007015	แอ๋ง ม่าย ติ่ว ปุน บัว ฒู้ง เก้า เม่ง แปะ , เซ ม่าย กั้น เต้า ไซ เมี่ยน ธ้วด ต้าย , นิ่น หย่า ฮนั้ง เมน​คี​เซ​เดก นอ .
58007016	นิ่น ตุ๊ โหฒว ไซ เมี่ยน เซ ไม้ เฒ์ย เอย โต้ว ฒง โหฒว ไซ เญย เล์ย , เซ เอย ไม้ ไฮ่ เหมียด เญย แหม่ง เญย ชะ โหฒว .
58007017	เหว่ย หฒุ กีง-โซว ก๊อง , “ เม่ย เหยียด ลิ์ว โหฒว ไซ เมี่ยน ฮนั้ง เมน​คี​เซ​เดก วั้ว หญู่ง ไซ เมี่ยน นอ . ”
58007018	ฮนั้ง หน่าย โล์-เล์ย-หลัด หฒุ ถุย ธ้วด หมี่ อ๊ะ เหว่ย หฒุ เมา ไห่ , ไม้ ลั่ม หล่ง .
58007019	โม​เซ เญย เล์ย-หลัด ไม้ ไฮ่ ปุน หาย หญู่ง ตุ้น ยุ่น . มป่า อี้ หฒั่น ม่าย หญู่ง เก้า หลง , เก้า ม่าย ลั่ม ฮนั้ม ไฮ่ ต้อ บัว นิด ฟัด ทิน-ฮู่ง .
58007020	แอ๋ง ม่าย ทิน-ฮู่ง แล์ง เญย หว่า . นิ่น พ้าย เล​วี ฝีง โหฒว ไซ เมี่ยน วั้ว หฒั่น , นิ่น ไม้ เฒี้ยง หาย หญู่ง แล์ง หว่า .
58007021	มป่า พ้าย ฆะฮ้า ต้าย วั้ว เต้า โหฒว ไซ เมี่ยน , ทิน-ฮู่ง เฒี้ยง เจี๊ยน นิ่น กั้น แล์ง หว่า . วั้ว หฒั่น นิ่น ก๊อง , “ เฒี้ยว แล์ง แหง่ง หว่า ก๊อง , ฆะฮ้า ฒู้ง ไม้ ทิ้ว เฮญี้ยว , ‘ เม่ย เหยียด ลิ์ว ตุ๊ โหฒว ไซ เมี่ยน . ’ ”
58007022	ทิน-ฮู่ง ฮนั้ง หน่าย แล์ง หว่า , เย​ซู ฯฒฯ ตุ๊ โหฒว ทิน-ฮู่ง เหลียบ เจี๋ย เก้า หลง วั้ว เต๋ย แหง่ง หว่า เญย ดาม-ต้าว .
58007023	วั้ว เต๋ย ไซ เมี่ยน ม่าย ธั้ม เญย , เหว่ย หฒุ นิ่น บัว ไต่ หมี่ อ๊ะ , ฯฒฯ แฆะ เจี๊ยน , ไม้ ไฮ่ เหยียด ลิ์ว โหฒว ไซ เมี่ยน เญย กง มี่ง .
58007024	มป่า เย​ซู เหยียด ลิ์ว เฒี่ยง เจี๊ยน ฯฒฯ เหยียด ลิ์ว ตุ๊ โหฒว ไซ เมี่ยน .
58007025	เหว่ย น้าย เย​ซู ไฮ่ เหยียด ลิ์ว เหฌียว เขา นิ่น ต้าย ล์อ ทิน-ฮู่ง วั้ว เต๋ย เหว่ย หฒุ นิ่น เหยียด ลิ์ว เฒี่ยง เจี๊ยน เถง นิ่น บัว โท้ ทิน-ฮู่ง .
58007026	ฮนั้ง หน่าย , เย​ซู เซ โหฒว บัว เฉียม หล่ง เญย ต้ม ไซ เมี่ยน . นิ่น ธีง-เหฑ่ง , ไม้ ลั่ม เฆ่ม ต๋อง หย่า ไม้ ม่าย ฒุ์ย . นิ่น เล่ย ฆอย ฒุ์ย-เมี่ยน หย่า เยียม เก้า ฮลัง เจี๋ย ลู่ง .
58007027	เย​ซู ไม้ ฮนั้ง วั้ว เต๋ย ต้ม ไซ เมี่ยน . นิ่น ไม้ เฉียม หฒุ ฮนอยๆ ต้อ กะน้าย มี่ง เหฒี่ย เหว่ย นิ่น กั้น เญย ฒุ์ย ด่าง , ฆะฮ้า เหว่ย หฒวัง แปะ ฝีง เญย ฒุ์ย . เย​ซู หล่ง นิ่น กั้น เหฒี่ย ดุ หฑุ่น ฮนั้ง เซ ต๋อง เหยียด ลิ์ว .
58007028	เอย โม​เซ เญย เล์ย-หลัด พ้าย โหฒว ต้ม ไซ เมี่ยน วั้ว เต๋ย เซ ป้าม เมี่ยน , มต้าย เมา ไห่ . มป่า เยียม เล์ย-หลัด ฆะฮ้า , ทิน-ฮู่ง แล์ง แหง่ง หว่า เหลียบ นิ่น เญย ตอน โหฒว เหยียด ลิ์ว ตุ้น ยุ่น เญย ต้ม ไซ เมี่ยน .
58008001	เยีย บัว ก๊อง น้าย ติ้ว เจ๊า เก้า หล่ง เจี๊ยน เจี๋ย เญย เซ , บัว ม่าย น้าย หญู่ง ต้ม ไซ เมี่ยน เฒว์ย เจี๊ยน ทิน-ต้อง , เก้า โฮล เจี๋ย วั้ว เต้า เญย เหว่ย บย่าว แหมง ปูง .
58008002	นิ่น เยียม วั้ว นอม สีง ติ่น กะญั์ว , เซ เยียม หฒั่ง เฒี้ยว เญย เฒียน วั้ว นอม ด๊บ-ลิ่ว , โหฒว ต้ม ไซ เมี่ยน เญย กง . น้าย นอม ด๊บ-ลิ่ว ไม้ เฒ์ย ป้าม เมี่ยน ธอง , เซ เฒี้ยว ธอง ต้าย .
58008003	เต้าๆ ต้ม ไซ เมี่ยน เซ พ้าย ต้าย เหว่ย ต้อ ฒี่ง เหญ่ย เหธา เหฒี่ย เญย กะน้าย มี่ง ฝูง ปุน ทิน-ฮู่ง . ฮนั้ง หน่าย , น้าย เต้า ต้ม ไซ เมี่ยน หย่า อ๋อย หฒุ ม่าย กะน้าย ฝูง ปุน ทิน-ฮู่ง .
58008004	สี ก๊อง นิ่น เยียม ป้าม เกน นอ , นิ่น ฒู้ง ไม้ โหฒว ไซ เมี่ยน เหว่ย หฒุ ม่าย ไซ เมี่ยน เอย เจี๊ยน เล์ย-หลัด ฝ่ง ห่อ ฒี่ง เหญ่ย หมี่ อ๊ะ .
58008005	น้าย เต๋ย ไซ เมี่ยน โหฒว เญย กง เซ ขูง โหฒว เยียม ทิน-ต้อง ม่าย เญย หญู่ง เฒ้ย เหธา โมว เฒ้ย ฮนั้ง . โม​เซ หย่า ฟี่ ฮนั้ง เญย . นิ่น อ๋อย โหฒว หฒั่ง เฒี้ยว เญย ด๊บ-ลิ่ว วั้ว หฒั่น , ทิน-ฮู่ง หัด นิ่น , “ อ๋อย หฒุ ไฝ ฟิม โหฒว หญู่งๆ เอย เหฑ่ง ฒิ่น ด่าง เยียม บง
58008006	มป่า อี้ หฒั่น เย​ซู โหฒว ไซ เมี่ยน เญย กง เก้า ฮลัง นิ่น บัว เญย , ฮนั้ง นิ่น โหฒว บุด๋ง เมี่ยน เถง ทิน-ฮู่ง เหธา นิ่น เญย เมี่ยน เหลียบ เจี์ย เญย แหง่ง หว่า เซ เก้า ฮลัง , เหว่ย หฒุ น้าย เต๋ย แล์ง แหง่ง หว่า เญย กอน-โด๊ะ เซ เก้า หลง .
58008007	สี ก๊อง แล์ง ตะเยี้ยด หฑุ่น เญย แหง่ง หว่า ตุ้น ยุ่น นอ , ไม้ หฒุ แอ๋ง เหลียบ ตะเหญ่ย หฑุ่น แหง่ง หว่า .
58008008	มป่า ทิน-ฮู่ง เฆ่ม นิ่น เญย เมี่ยน โหฒว ต่อง . วั้ว หฒั่น นิ่น ก๊อง , “ เฒี้ยว ก๊อง , ‘ ฮนอย-เหญียะ อ๋อย เถา , เยีย อ๋อย เหธา อิ​สะ​ลา​เอน เญย เฒ้ย-ฟุน เหธา ยู​ดา เญย เฒ้ย-ฟุน เหลียบ เจี์ย เซียง-แหง่ง หว่า .
58008009	เยีย อ๋อย เหลียบ เจี์ย เญย แหง่ง หว่า เซ ไม้ ฮนั้ง เยีย เหธา นิ่น บัว เญย อง-ถาย บัว เหลียบ เญย , ต้ง เยีย นั้น เจี๊ยน ปั์ว เคน นิ่น บัว ธ้วด อี​ยิบ เต่ย-ปูง วั้ว หฒั่น นอ . นิ่น บัว ไม้ เอย เจี๊ยน เยีย เหธา นิ่น บัว เหลียบ เจี์ย เญย แหง่ง หว่า , เยีย ฯฒฯ ไม้ กุ๊น นิ่น บัว อ๊ะ . ’ น้าย เซ เฒี้ยว ก๊อง เญย หว่า .
58008010	เฒี้ยว ก๊อง , ‘ วั้ว เต๋ย ฮนอย-เหญียะ เจี๋ย ลิ์ว , เยีย อ๋อย เหธา อิ​สะ​ลา​เอน เญย เฒ้ย-ฟุน เหลียบ เจี์ย เญย แหง่ง หว่า เซ ฮนั้ง น้าย . เยีย อ๋อย เฒาะ เยีย เญย เล์ย-หลัด ฟับ เจี๊ยน นิ่น บัว เญย บะฑิว-กอน , เยีย ฯฒฯ โหฒว นิ่น บัว เญย ทิน-ฮู่ง , นิ่น บัว หย่า โหฒว เยีย เญย แปะ ฝีง .
58008011	นิ่น บัว หาย เต้า ไม้ หฒุ หฌาว นิ่น เญย ล์าง หฒั่ง เมี่ยน เหว่ย หฒุ เยียม โหฒว ไฝ เจี๋ย วั้ว เต๋ย เถา โหฒว โฮล เจี๋ย วั้ว เต๋ย , นิ่น บัว เหยียด ฒู้ง อ๋อย ฮิ้ว ตุ๊ เยีย .
58008012	เยีย อ๋อย กวั่ง นิ่น บัว โหฒว เญย หว่าย สี่ , หย่า ไม้ จั๋ง เถา นิ่น บัว โหฒว เญย ฒุ์ย . ’ ”
58008013	ทิน-ฮู่ง ก๊อง เถา เซียง-แหง่ง หว่า ฯฒฯ ปุน ต้าว หฑุ่น เญย แหง่ง หว่า เจี๋ย หมี่ อ๊ะ . หาย หญู่ง เจี๋ย เฒี่ยง โห่ หย่า โล์ , ไม้ เล่า ฯฒฯ หฒุด เหฑ่ง อ๊ะ .
58009001	ตะเยี้ยด หฑุ่น แล์ง เญย แหง่ง หว่า ม่าย โหฒว เล์ย-ป๋าย เญย เหยียด เหญ่ย หย่า ม่าย เมี่ยน โหฒว ต้าย เญย สีง ติ่น .
58009002	นิ่น บัว ธอง นอม หฒั่ง ทิน-ฮู่ง เญย ด๊บ-ลิ่ว . กะเหญี่ย วั้ว ฉง เห่ว ธีง-เหฑ่ง เญย ต๋อง . น้าย ฉง กะญั์ว ม่าย นอม ตัง-จ๋า หย่า ม่าย นอม เตี้ย อัน ฌั้ว เก๋ง ทิน-ฮู่ง .
58009003	ตะเหญ่ย คัง แบะ แก้ง เดีย กะญั์ว แหมง วั้ว ฉง เห่ว เก้า ธีง-เหฑ่ง เจี๋ย วั้ว ฉง .
58009004	วั้ว ฉง ม่าย ปั๊ว ฮูง เญย เจียม-เตี้ย เหธา ปวัง เจี๊ยน เจียม วั้ว นอม แล์ง แหง่ง หว่า ฟาง . ฟาง กะญั์ว ม่าย นอม เจียม-อ๋ง ตั๊บ เจี๊ยน มา​นา , เหธา อา​โลน เญย วั้ว ติ้ว ธ้วด หธุน เญย ปย๊า-บย่า แอ๋ง เหธา เฟี้ย เจี๊ยน ทิน-ฮู่ง เญย เหฒียบ ติ้ว หลี่ง วั้ว เต๋ย อี คว้าย หละเปย๊ย .
58009005	ฟาง กู้ หงว่าย ม่าย ฌัง-หล่าง เญย เค​ลู​บิม . นิ่น บัว เญย ด๊าด ยัง ก๊ม เจี๊ยน ทิน-ฮู่ง เหธย เอน เญย เหว่ย . มป่า อี้ หฒั่น ไม้ ม่าย เฒี่ยง โห่ ก๊อง หม่วน น้าย เต๋ย สี่ .
58009006	น้าย เต๋ย กะน้าย ฮนั้ง น้าย นอ เบ่น ฑ่อย , ไซ เมี่ยน ฯฒฯ หฒั่นๆ เปียะ ด๊บ-ลิ่ว กะเหญี่ย วั้ว ฉง โหฒว นิ่น บัว ไซ เมี่ยน เญย กง .
58009007	มป่า กะญั์ว วั้ว ฉง ขูง ต้ม ไซ เมี่ยน กั้น เปียะ ฮนั้ง , เหยียด หฮญัง เปียะ เหยียด หฑุ่น . เปียะ วั้ว หฒั่น นิ่น ด่ง หาย ฒู้ง อ๋อย หฒุ ต้อ เจี๊ยน แซง-คู้ ฑย้าม หล่ง ฟิ กั้น เญย ฒุ์ย เหธา แปะ ฝีง ธะ-โป่ว โหฒว ต่อง เญย ฒุ์ย .
58009008	ฮนั้ง หน่าย , สีง ลี่ง ฯฒฯ ปุน ธีง ตะฟ่าน กะเหญี่ย เญย ด๊บ-ลิ่ว หธ่อ เยียม นอ , เปียะ กะญั์ว เก้า ธีง-เหฑ่ง เจี๋ย วั้ว ฉง เญย เจ๊า หธ่อ ไม้ แก้ง คอย .
58009009	น้าย เหยียด ฒู้ง โหฒว จั๋ง-โห่ เป๊ย อี้ จ๋า เญย สี่ , เหว่ย หฒุ เมี่ยน ฝ่ง ห่อ เญย ฒี่ง เหญ่ย เหธา เหฒี่ย เญย กะน้าย ไม้ ไฮ่ ปุน ฝ่ง ห่อ เญย เมี่ยน เญย เฮญี้ยว ตุ้น ยุ่น .
58009010	น้าย เต๋ย เล์ย เซ หญั่น ฮบ เญย เล์ย เหธา เหฒีย หญู่ง หฑาว หวุย เญย เล์ย ฮนั้ง . น้าย เต๋ย เล์ย ขูง เถง ซิน กะเหญี่ย แหมง , ปุน เมี่ยน หล่ง เจี๊ยน ด่าง เถา เฒี่ยง โห่ ทิน-ฮู่ง ก๊อย เหยียด ฒู้ง เป๋น เซียง เหฑ่ง .
58009011	มป่า อี้ หฒั่น กี​ตู่ ฒู้ง เถา ต้าย , โหฒว อี้ หฒั่น ต้าย เถา เญย คู้ สี่ เญย ต้ม ไซ เมี่ยน . นิ่น เปียะ วั้ว นอม หฒั่ง ทิน-ฮู่ง เญย ด๊บ-ลิ่ว เซ เก้า โฮล , เก้า ตุ้น ยุ่น . เซ ไม้ เฒ์ย ป้าม เมี่ยน โหฒว เญย ด๊บ-ลิ่ว , หย่า ไม้ เฒ์ย เหธา ทิน-ฮู่ง เหฒย ต้าย น้าย นอม ป้าม เกน ม่าย ป่วน .
58009012	กี​ตู่ เปียะ ด๊บ-ลิ่ว วั้ว หฒั่น , นิ่น เปียะ เถา เก้า ธีง-เหฑ่ง เจี๋ย วั้ว ฉง , เปียะ ดุ หฑุ่น เซ ต๋อง เหยียด ลิ์ว . นิ่น ไม้ ต้อ ยู่ง ฑย้าม เหธา ง่ง โก๊ว ฑย้าม เปียะ . นิ่น หล่ง นิ่น กั้น เญย ฑย้าม ฯฒฯ หฒัวะ บัว เหว่ย เหยียด ลิ์ว .
58009013	ไซ เมี่ยน อ๋อย หฒุ หล่ง ยู่ง ฑย้าม เหธา ง่ง โก๊ว ฑย้าม ฟุ หย่า หล่ง ง่ง เหฒ่ย ปั๊ว ชุย เญย ซ้าย หฮยาม ม่าย หวุย เญย เมี่ยน , สา นิ่น บัว ธีง-เหฑ่ง ต้าย , ไม้ ม่าย หวุย .
58009014	วั้ว หญู่ง , กี​ตู่ เญย ฑย้าม เก้า เฮ้น ด่ง หาย ธั้ม ! กี​ตู่ เขา เหยียด ลิ์ว เฒี่ยง เญย สีง ลี่ง เฒาะ นิ่น กั้น เหว่ย โหฒว ไม้ ม่าย ต๋อง เฆ่ม เญย กะน้าย เหฒี่ย ปุน ทิน-ฮู่ง . นิ่น หฑาว เหฑ่ง บัว เญย เฮญี้ยว , ปุน บัว ไม้ โหฒว ไม้ ลั่ม หล่ง เญย สี่ , ปุน บัว ฟู-สู เฒี่ยง เจี๊ยน เญย ทิน-ฮู่ง .
58009015	เหว่ย น้าย กี​ตู่ โหฒว เซียง-แหง่ง หว่า เญย บุด๋ง เมี่ยน , เหว่ย ปุน ทิน-ฮู่ง เห่ว ต้าย เญย เมี่ยน ตุ๊ เสี่ยว นิ่น แล์ง ปุน เหยียด ลิ์ว เญย ฟุ . เหว่ย หฒุ กี​ตู่ ไต่ , ฯฒฯ ปู๋ง ฆอย เมี่ยน เล่ย ดุ๊ด เยียม ต้าว หฑุ่น แล์ง เญย แหง่ง หว่า กะเดี๊ย ป์าม เญย ฒุ์ย .
58009016	สี ก๊อง ม่าย พ้าย จา-ตี้ง เญย ตาน นอ , อ๋อย หฒุ ปุน ธีง เหลียบ ตาน วั้ว เต้า เกวย เสย หมี่ อ๊ะ .
58009017	สี ก๊อง เหลียบ ตาน วั้ว เต้า หธ่อ เฒี่ยง เจี๊ยน นอ , พ้าย จา-ตี้ง เญย ตาน ไม้ แก้ง ไฮ่ หล่ง . เถา นิ่น เกวย เสย มี่ง หธีง ต้าย ไฮ่ หล่ง .
58009018	เหว่ย น้าย , ต้าว หฑุ่น แล์ง เญย แหง่ง หว่า อ๋อย หฒุ หล่ง ฑย้าม เหลียบ หธีง ต้าย ไฮ่ หล่ง .
58009019	โล์-ฮนอย โม​เซ ฒุ่น เล์ย-หลัด เญย ติ้วๆ เล์ย ปุน หฒวัง เมี่ยน หมวัง ลิ์ว , ฆะฮ้า นิ่น หล่ง ง่ง ตอน เญย ฑย้าม , ยู่ง เญย ฑย้าม เหธา ววม , หุ​โสบ เมี้ย , ปะกี ยู่ง เปยย ซิ , ฟุ วั้ว หฌุ่น โซว หย่า ฟุ หฒวัง เมี่ยน .
58009020	โม​เซ ก๊อง , “ น้าย เต๋ย ฑย้าม เซ เหว่ย เหลียบ เจี์ย แหง่ง หว่า , ต้ง ทิน-ฮู่ง เห่ว เม่ย บัว เอย เจี๊ยน โหฒว วั้ว เต๋ย หว่า . ”
58009021	โม​เซ หย่า ฟี่ ฮนั้ง เญย หล่ง ฑย้าม ฟุ วั้ว นอม หฒั่ง ทิน-ฮู่ง เญย ติ่น เหธา หล่ง หฒั่ง เฒี้ยว เญย เหยียด ฒู้ง จา-ต๋อง .
58009022	หฒิว เล์ย-หลัด นอ , อ๊า ลั่ม เต๋ย หญู่งๆ อ๋อย หฒุ หล่ง ฑย้าม หธีง ต้าย ไฮ่ สา ตุ๊ ธีง-เหฑ่ง . ไม้ ม่าย ฑย้าม เหลี่ยว ธ้วด นอ , ทิน-ฮู่ง หย่า ไม้ ไฮ่ กวั่ง เมี่ยน เญย ฒุ์ย .
58009023	น้าย เต๋ย กะน้าย ขูง โหฒว เยียม ทิน-ต้อง วั้ว เต๋ย เญย หญู่ง เฒ้ย ฮนั้ง , หย่า อ๋อย หฒุ ฮนั้ง น้าย นอ สา ธีง-เหฑ่ง ต้าย . มป่า เยียม ทิน-ต้อง เฒียน เญย กะน้าย อ๋อย หฒุ ม่าย เหฒี่ย เญย กะน้าย เก้า หลง หธีง ไฮ่ สา ตุ๊ ธีง-เหฑ่ง .
58009024	กี​ตู่ ไม้ เฒ์ย เปียะ ป้าม เมี่ยน โหฒว เญย สีง ติ่น . น้าย เซ โหฒว เฒียน วั้ว นอม เญย หญู่ง เฒ้ย ฮนั้ง . กี​ตู่ เปียะ เญย เซ ทิน-ต้อง , อี้ หฒั่น เหว่ย บัว เยียม ทิน-ฮู่ง เญย หฑะเฮมียน .
58009025	ต้ม ไซ เมี่ยน โม์ว หฮญัง ไม้ เฒ์ย ต้อ นิ่น กั้น เญย ฑย้าม , นิ่น ต้อ แซง-คู้ ฑย้าม เปียะ เก้า ธีง-เหฑ่ง เจี๋ย วั้ว ฉง . มป่า กี​ตู่ ไม้ หฒุ หฒั่นๆ หล่ง กั้น เหฒี่ย ปุน ทิน-ฮู่ง .
58009026	สี ก๊อง ฮนั้ง น้าย นอ โหฒว , เยียม เหฒย ลู่ง เหฒย เดา เถา อี้ หฒั่น , กี​ตู่ อ๋อย หฒุ เสี่ยว โค้ว เหฒีย ! เหฒีย หฑุ่น อ๊ะ . มป่า อี้ หฒั่น กิ๊ดๆ ลู่ง เดี๊ย อ๊า ลั่ม เถา เซ้ด เมว์ย เญย ฮนอย-เหญียะ , กี​ตู่ ต้าย เหยียด หฑุ่น ต๋อง เหยียด ลิ์ว , เหว่ย หล่ง นิ่น กั้น โหฒว เหฒี่ย เญย กะน้าย เหมียด เหฑ่ง ฒุ์ย .
58009027	เต้าๆ เมี่ยน ฒู้ง ม่าย หฑุ่น ไต่ , ฆะฮ้า หฒุ ทิน-ฮู่ง เซี้ยม ฒุ์ย .
58009028	ฟี่ ฮนั้ง เญย , กี​ตู่ หฒุ เหฒี่ย เหยียด หฑุ่น ฮนั้ง เหว่ย เถย เมี่ยน ม่าน เญย ฒุ์ย . นิ่น แอ๋ง อ๋อย ต้าย ตะเหญ่ย หฑุ่น , ไม้ เฒ์ย เหว่ย เถง เมี่ยน เถย ฒุ์ย . นิ่น ต้าย เหว่ย เหฌียว กีง เฮญี้ยว ฒั้ว นิ่น วั้ว เต๋ย เมี่ยน .
58010001	เล์ย - หลัด เซ ไม้ เฒ์ย ฆะฮ้า อ๋อย ต้าย วั้ว เต๋ย เฒียน สี่ . เล์ย-หลัด ขูง โหฒว วั้ว เต๋ย หลง เญย สี่ เญย หญู่ง เฒ้ย เหธา ต้ง ลิ่น ฮนั้ง . เหว่ย น้าย เมี่ยน หฮญังๆ หฒั่นๆ ต้ง วั้ว หญู่ง กะน้าย ต้อ มี่ง เหฒี่ย , มป่า น้าย เต๋ย เหฒี่ย เญย กะน้าย ไม้ ไฮ่ ปุน ต้าย ล์อ ทิน-ฮู่ง วั้ว เต๋ย ตุ้น ยุ่น .
58010002	สี ก๊อง ไฮ่ ปุน นิ่น บัว เหยียด ลิ์ว ธีง-เหฑ่ง นิ่น บัว ฯฒฯ ไฮ์ ไม้ ม่าย ฒุ์ย , ไม้ หฒุ แอ๋ง ต้อ กะน้าย มี่ง เหฒี่ย ปุน ทิน-ฮู่ง อ๊ะ .
58010003	มป่า เมี่ยน เหฒี่ย เญย กะน้าย เถง นิ่น บัว หฮญังๆ จั๋ง หฒุ กั้น เญย ฒุ์ย ,
58010004	เหว่ย หฒุ ง่ง โก๊ว ฑย้าม เหธา ยู่ง เญย ฑย้าม ฒู้ง ไม้ ไฮ่ หฑาว ไม้ ดุ๊ด ฒุ์ย .
58010005	เหว่ย น้าย , กี​ตู่ เปียะ ป้าม เกน วั้ว หฒั่น นิ่น ก๊อง บั๋ว ทิน-ฮู่ง , “ เม่ย ไม้ อ๋อย เมี่ยน หล่ง แซง-คู้ เหฒี่ย ไฟ ฝ่ง ห่อ ฒี่ง เหญ่ย , มป่า เม่ย หลิ่ว เล์ย เหฒียง ซิน เหว่ย เยีย ,
58010006	เม่ย ไม้ หอบ เฮญี้ยว เฒี่ยง เต้า ปั๊ว เหฒี่ย เญย แซง-คู้ , หย่า ไม้ หอบ เฮญี้ยว เหฒี่ย ฟิ ฒุ์ย เญย กะน้าย .
58010007	เยีย ฯฒฯ ก๊อง , ‘ โอ ทิน-ฮู่ง อ่า , เยีย เยียม น้าย , เยีย ต้าย เหว่ย เอย เจี๊ยน เม่ย เญย หฒะเอ๋ย โหฒว , ฮนั้ง วั้ว หฌุ่น เล์ย-หลัด โซว เฟี้ย เจี๊ยน ก๊อง เถา เยีย . ’ ”
58010008	ต้าว ตั้ง กี​ตู่ ก๊อง , “ เมี่ยน หล่ง แซง-คู้ เหฒี่ย หย่า ฝ่ง ห่อ กะน้าย , ไฟ ต้อ แซง-คู้ เฒี่ยง เต้า ปั๊ว เหฒี่ย , ไฟ หล่ง แซง-คู้ เหฒี่ย เหว่ย ฟิ ฒุ์ย เม่ย ไม้ อ๋อย , หย่า ไม้ อะเฮน้ย ” ( น้าย เต๋ย เซ หฒิว เล์ย-หลัด ฝ่ง ห่อ เหฒี่ย เญย . )
58010009	ฆะฮ้า นิ่น แอ๋ง ก๊อง , “ โอ ทิน-ฮู่ง อ่า , เยีย เยียม น้าย . เยีย ต้าย เหว่ย เอย เจี๊ยน เม่ย เญย หฒะเอ๋ย โหฒว . ” ทิน-ฮู่ง ฯฒฯ ปุน โล์-หฒะเอ๋ย เจี๋ย เหฑ่ง , แอ๋ง หล่ง กี​ตู่ เหลียบ เจี์ย เซียง เญย ต้าย .
58010010	เหว่ย หฒุ เย​ซู กี​ตู่ เอย ทิน ฮู่ง เญย หฒะเอ๋ย โหฒว , หล่ง นิ่น กั้น เญย ซิน โหฒว เหฒี่ย เญย กะน้าย , เหฒี่ย เหยียด หฑุ่น ต๋อง เหยียด ลิ์ว , ฯฒฯ ปุน บัว ธีง-เหฑ่ง ต้าย .
58010011	เต้าๆ ไซ เมี่ยน ฮนอยๆ โหฒว นิ่น ไซ เมี่ยน เญย กง , หฑุ่นๆ ต้ง วั้ว หญู่ง กะน้าย เหฒี่ย . วั้ว เต๋ย กะน้าย เหยียด ลิ์ว หย่า ไม้ ไฮ่ หฑาว ไม้ ดุ๊ด ฒุ์ย .
58010012	มป่า กี​ตู่ เหว่ย ฒุ์ย เซี้ย นิ่น กั้น โหฒว เหฒี่ย เญย กะน้าย , เหฒี่ย เหยียด หฑุ่น ต๋อง เหยียด ลิ์ว อ๊ะ . ฆะฮ้า นิ่น เฒว์ย เจี๊ยน ทิน-ฮู่ง เญย บย่าว แหมง .
58010013	เยียม หน่าย ต้าย , กี​ตู่ ฒั้ว เจี๊ยน นิ่น เญย วิน-วั้ง หฒุ เยียม นิ่น เญย เหฒา-เดี๊ย โหฒว หลอง เหฒา เญย ต๋อง .
58010014	เหว่ย หฒุ กี​ตู่ หล่ง นิ่น กั้น เหฒี่ย เหยียด หฑุ่น , นิ่น ฯฒฯ ปุน หฑาว ธีง-เหฑ่ง ต้าย เญย เมี่ยน เหยียด ลิ์ว ตุ้น ยุ่น .
58010015	สีง ลี่ง หย่า โหฒว ฒอง-เหฒง ก๊อง น้าย เต๋ย สี่ . ต้าว ตั้ง นิ่น ก๊อง ,
58010016	“ เฒี้ยว ก๊อง , หญุด เฒ้ย อ๋อย เถา , เยีย อ๋อย เหธา นิ่น บัว เหลียบ เจี์ย แหง่ง หว่า . เยีย อ๋อย เฒาะ เยีย เญย เล์ย-หลัด ฟับ เจี๊ยน นิ่น บัว เญย บะฑิว-กอน , หย่า เฟี้ย เจี๊ยน นิ่น บัว เญย เฮญี้ยว กะญั์ว . ” “ เยียม น้าย มี่ง เยีย ไม้ จั๋ง นิ่น บัว เญย ฒุ์ย , เหธา นิ่น บัว โหฒว เญย หว่าย สี่ . ”
58010017	ฆะฮ้า นิ่น แอ๋ง ก๊อง , “ เยียม น้าย มี่ง เยีย ไม้ จั๋ง นิ่น บัว เญย ฒุ์ย , เหธา นิ่น บัว โหฒว เญย หว่าย สี่ . ”
58010018	ฮนั้ง หน่าย ตุ๊ น้าย เต๋ย ฒุ์ย กวั่ง ลิ์ว , ฯฒฯ ไม้ หฒุ แอ๋ง หล่ง กะน้าย เหฒี่ย เหว่ย ฟิ ฒุ์ย .
58010019	หฒวัง ก๋อ-โย์ว อ่า , ฮนั้ง หน่าย บัว เหว่ย เย​ซู เญย ฑย้าม ไฮ่ ปู๋ง หล่าง เญย เปียะ เก้า ธีง-เหฑ่ง เจี๋ย วั้ว ฉง .
58010020	เย​ซู เหว่ย บัว คอย เซียง-เจ๊า , ต้ง เฒี่ยง เจี๊ยน เญย เจ๊า , เหว่ย หฒุ นิ่น คอย ทง แบะ แก้ง เดีย ปุน บัว กัน หน่าย มี่ง . น้าย แบะ แก้ง เดีย เซ นิ่น กั้น เญย ซิน .
58010021	บัว ม่าย เต้า ต้ม ไซ เมี่ยน กุ๊น ทิน-ฮู่ง เญย เปย๊า ฒง เมี่ยน .
58010022	อ๋อย หฒุ หล่ง เหฒียบ ฒัวะ เญย เฮญี้ยว , เสียน ว้วน , บัว เญย เฮญี้ยว หย่า หฑาว ธีง-เหฑ่ง , ไม้ ม่าย ต๋อง เฆ่ม เญย ล่าง ฟิม , บัว เญย ซิน หย่า หล่ง ธีง-เหฑ่ง เญย ววม หฑาว ลิ์ว , ต้าย นิด ฟัด ทิน-ฮู่ง .
58010023	บัว อ๋อย หฒุ เสียน ว้วน บัว เหญี่ยม ม่าย ลั่ม ฮนั้ม อ๋อย ตุ๊ เญย , เหว่ย หฒุ แล์ง หว่า วั้ว เต้า เซ เขา ตุ๊ ว้วน เญย .
58010024	บัว หย่า อ๋อย หฒุ ฮนั้ม หมั่ง ก๋า , ฮนั้ง หาย นอ ไฮ่ เถง ล่าน เหยียด เฒย ฮนั้ม ล่าน , เหยียด เฒย โหฒว คู้ สี่ .
58010025	อ๋อย หฒุ กั๊บ ฒุ้น โหฒว เล์ย-ป๋าย , ไม้ ตู๋ง กวั่ง ฮนั้ง ม่าย เต๋ย เมี่ยน กวั่ง เกว๋น นอ . ต๋าว หฑวน ล่าน อ๋อย หฒุ เหยียด เฒย ขวิน ล่าน เหว่ย หฒุ เม่ย บัว ฮิ้ว ตุ๊ เฒี้ยว เซี้ยม ฒุ์ย เญย ฮนอย เถา ฟัด อ๊ะ .
58010026	สี ก๊อง บัว ฮิ้ว ลิ์ว เฒียน เล์ย มป่า ตุ๊-เอ๋ย หฒั่นๆ ป์าม ฒุ์ย , ไม้ ม่าย หาย หญู่ง เหฒี่ย เญย กะน้าย ไฮ่ ฟิ ตุ๊ ฒุ์ย อ๊ะ .
58010027	ขูง กั้ม เหฑีย เจี๊ยน ฒั้ว หฒุ เซี้ยม ฒุ์ย หย่า หฒุ หฮยาง ไห่ เญย โต์ว , ต้ง หล่ง ปั๊ว ทิน-ฮู่ง เญย วิน-จา วั้ว หญู่ง โต์ว .
58010028	หาย เต้า ป์าม โม​เซ เญย เล์ย , หย่า ม่าย อี ปัว ล่าน เมี่ยน โหฒว ฒอง-เหฒง นอ , วั้ว เต้า ฒู้ง หฒุ ไต่ หย่า ไม้ ม่าย หาย เต้า ค้อ-เลี่ยน .
58010029	วั้ว หญู่ง , ฮนั้ม หมั่ง ก๋า , หาย เต้า ธ้าย เจี๊ยน ทิน-ฮู่ง เญย ตอน , วั้ว เต้า ฯฒฯ หมั่ง เผีย หล่ง เหลียบ แหง่ง หว่า เญย ฑย้าม , ต้ง หฑาว นิ่น ธีง-เหฑ่ง วั้ว หญู่ง ฑย้าม . นิ่น หย่า ก๊อง โตะ เหธย เอน เญย สีง ลี่ง , ฯฒฯ หฒี่ ตุ๊ ตี่ง ฒุ์ย ด่ง หาย เฮนี้ย ?
58010030	บัว ฮิ้ว ตุ๊ ก๊อง น้าย โจ๋ว หว่า วั้ว เต้า . นิ่น ก๊อง , “ จ๊าว วิน เซ เยียม เยีย . เยีย หฒะเก้ง จ๊าว อ๊ะ . ” “ เฒี้ยว อ๋อย เซี้ยม นิ่น เญย แปะ ฝีง . ”
58010031	ฮนั้ง หน่าย , หฒุ ด๊อด เยียม เฒี่ยง เจี๊ยน เญย ทิน-ฮู่ง เญย ปั์ว-เดี๊ย นอ , เซ กั้ม เหฑีย ไห่ เญย สี่ .
58010032	อ๋อย หฒุ จั๋ง เจี๊ยน ฒิ่น ด่าง เม่ย บัว ฮนั้ง หาย นอ . เม่ย บัว โธะ โหะ ตุ๊ ทิน-ฮู่ง เญย ฌัง หฒิว เจี๊ยน เม่ย บัว วั้ว หฒั่น , เม่ย บัว เตี๊ย ตุ๊ ธั้ม-หญู่ง โค้ว หน่าน มป่า เม่ย บัว เตี๊ย ตุ๊ ฮี่ง .
58010033	ม่าย เฒี่ยง โห่ เม่ย บัว ตอง หฒวัง หฒุ เมี่ยน ก๊อง โตะ , โหฒว โตะ . ม่าย เฒี่ยง โห่ ม่าย เต๋ย หฒุ เมี่ยน ฮนั้ง น้าย นอ โหฒว . เม่ย บัว หย่า มี่ง เหธา นิ่น บัว จวั่ง เจี๊ยน เตี๊ย .
58010034	เม่ย บัว หย่า ม่าย เฮญี้ยว ค้อ-เลี่ยน หฒุ หววน เญย เมี่ยน . เม่ย บัว เญย กะน้าย หฒุ ธ้าง เหฑ่ง , เม่ย บัว อะเฮน้ย เตี๊ย เหว่ย หฒุ เม่ย บัว ฮิ้ว ตุ๊ เม่ย บัว หธ่อ ม่าย หญู่ง เก้า หลง เจี๋ย , หย่า เหยียด ลิ์ว เยียม .
58010035	ฮนั้ง หน่าย , อ๋อย หฒุ ปู๋ง หล่าง เญย เสียน , ไม้ ตู๋ง กวั่ง . เม่ย บัว ฯฒฯ ตุ๊ ฒิบ ต้ม ฒี่ง เหญ่ย .
58010036	อ๋อย หฒุ หล่ง หน่อย เตี๊ย เหว่ย โหฒว เอย ทิน-ฮู่ง เญย เอ๋ย ฯฒฯ ตุ๊ ฒิบ นิ่น แล์ง ปุน เญย ป่วน .
58010037	ฮนั้ง กีง-โซว ก๊อง นอ , “ ไม้ เล่า อ๋อย ต้าย วั้ว เต้า หฒะเก้ง ต้าย , นิ่น ฒู้ง ไม้ ไง่ .
58010038	หาย เต้า เหธา เยีย หอบ เฮญี้ยว , วั้ว เต้า เหว่ย เสียน เยีย ตุ๊ เฒี่ยง เจี๊ยน . มป่า สี ก๊อง หาย เต้า ฮล้วด ฆาง , เยีย ฯฒฯ ไม้ อะเฮน้ย วั้ว เต้า อ๊ะ . ”
58010039	มป่า บัว ไม้ เฒ์ย ฮล้วด ฆาง หฒุ เหมียด เญย เมี่ยน . บัว เสียน ทิน-ฮู่ง หย่า โหฒว ตุ๊ เหฌียว เญย เมี่ยน .
58011001	เสียน ฟิม เซ เสียน ตี่ง บัว ม่าย ลั่ม ฮนั้ม อ๋อย ตุ๊ เญย หฒะเก้ง อ๋อย ตุ๊ , หย่า เสียน ตี่ง บัว หมั่ง ไม้ ปวัด เญย หฒะเก้ง ม่าย .
58011002	โล์-ฮนอย เมี่ยน เหว่ย ม่าย เสียน ฟิม ตุ๊ ทิน-ฮู่ง อะเฮน้ย นิ่น บัว .
58011003	เหว่ย บัว ม่าย เสียน ฟิม บัว หธีง ต้าย เม่ง แปะ ทิน-ฮู่ง ขูง ก๊อง ธ้วด หว่า ฮนั้ง ฯฒฯ เหฒย ธ้วด หม่าน หมวด ต้าย . ฮนั้ง หน่าย , หมั่ง ตุ๊ ปวัด เญย เซ เยียม หมั่ง ไม้ ปวัด เญย เหฒย ธ้วด ต้าย .
58011004	เหว่ย อา​แบน ม่าย เสียน ฟิม , นิ่น หล่ง เหฒี่ย ปุน ทิน-ฮู่ง เญย กะน้าย เก้า หลง คา​อิน เญย . ทิน-ฮู่ง หย่า ฒิบ อา​แบน เหฒี่ย เญย กะน้าย ฯฒฯ ปุน ธีง อา​แบน โหฒว ตุ๊ หอบ ทิน-ฮู่ง เญย เฮญี้ยว . เหว่ย นิ่น ม่าย เสียน ฟิม , ไม้ กุ๊น นิ่น ไต่ หมี่ อ๊ะ , เซ ฮนั้ง นิ่น หธ่อ ก๊อง เจี๊ยน หว่า นอ .
58011005	เหว่ย เอ​โน้ก ม่าย เสียน ฟิม , ทิน-ฮู่ง ฒิบ นิ่น ฝาว หมี่ อ๊ะ , นิ่น ไม้ หฒุ ไต่ . ไม้ ม่าย หาย เต้า ไฮ่ ล์อ ตุ๊ ปวัด นิ่น , เหว่ย หฒุ ทิน-ฮู่ง ฒิบ นิ่น ฝาว หมี่ อ๊ะ . กีง-โซว ก๊อง , ทิน-ฮู่ง ไม้ แก้ง ฒิบ เอ​โน้ก ฝาว วั้ว หฒั่น , เอ​โน้ก โหฒว ตุ๊ หอบ ทิน-ฮู่ง เญย เฮญี้ยว .
58011006	สี ก๊อง เมี่ยน ไม้ ม่าย เสียน ฟิม , ไม้ ไฮ่ โหฒว ปุน ทิน-ฮู่ง อะเฮน้ย . เหว่ย หฒุ หาย เต้า ต้าย ล์อ ทิน-ฮู่ง อ๋อย หฒุ เสียน หฒะเก้ง ม่าย ทิน-ฮู่ง เญย , หย่า เสียน ทิน-ฮู่ง เหธย ฒี่ง เหญ่ย ปุน หล่ง เฮญี้ยว ล์อ นิ่น วั้ว เต๋ย เมี่ยน .
58011007	เหว่ย โน​ยา ม่าย เสียน ฟิม , ทิน-ฮู่ง หธีง บั๋ว นิ่น บู้ง ฆะฮ้า ฮี้ง ไม้ แก้ง ปวัด เญย สี่ . โน​ยา ท่าย ทิน-ฮู่ง ฯฒฯ เอย เจี๊ยน ทิน-ฮู่ง บั๋ว เญย หว่า โหฒว . นิ่น กั๊บ โผว ฑั้ง ต้าย เหว่ย เหฌียว นิ่น เญย ฮมวั้ง ต่อย . ฮนั้ง หน่าย , เหว่ย โน​ยา ม่าย เสียน ฟิม , นิ่น ตี่ง ป้าม เกน เญย ฒุ์ย , หย่า ตุ๊ เสี่ยว เหธา ทิน-ฮู่ง หอบ เฮญี้ยว เญย เมี่ยน ตุ๊ เญย ป่วน .
58011008	เหว่ย อับ​ลา​ฮัม ม่าย เสียน ฟิม , ทิน-ฮู่ง เห่ว นิ่น ธ้วด มี่ง เถา แล์ง เหธย ปุน นิ่น หฑิบ เญย เต่ย-ปูง , นิ่น หมวัง ทิน-ฮู่ง เญย หว่า . นิ่น ธ้วด มี่ง , ฒู้ง ไม้ ฮิ้ว ตุ๊ นิ่น มี่ง หาย .
58011009	เหว่ย อับ​ลา​ฮัม ม่าย เสียน ฟิม , นิ่น ฯฒฯ เยียม ทิน-ฮู่ง แล์ง ปุน วั้ว นอม เต่ย-ปูง ฮนั้ง โหฒว แคะ เมี่ยน เยียม กั้น ฝีง เมี่ยน เญย เต่ย-ปูง นอ . นิ่น เยียม ด๊บ-ลิ่ว ฮนั้ง อี​สัก เหธา ยา​โค้บ , ต้ง เหธา นิ่น เสี่ยว ทิน-ฮู่ง แล์ง เญย หว่า วั้ว เต๋ย .
58011010	อับ​ลา​ฮัม ฒั้ว เจี๊ยน ม่าย กอน-โด๊ะ วั้ว นอม ฒี่ง , ต้ง ทิน-ฮู่ง กั้น ต๊า หฒะเอ๋ย เหธย หย่า โหฒว หฒั่ง เมี่ยน เหธย เจี์ย เญย ฒี่ง .
58011011	เหว่ย ม่าย เสียน ฟิม , ไม้ กุ๊น อับ​ลา​ฮัม โก๋ ไห่ , ซา​ลา หย่า ไม้ ไฮ่ ม่าย แซง-ยู์ง , อับ​ลา​ฮัม ตุ๊ โหฒว เตีย , เหว่ย หฒุ นิ่น เสียน ทิน-ฮู่ง อ๋อย เหฒียบ ฒัวะ เญย เอย นิ่น แล์ง เญย หว่า โหฒว .
58011012	เหว่ย น้าย , ไม้ กุ๊น อับ​ลา​ฮัม ฒู้ง ฮนั้ง ไต่ หมี่ อ๊ะ นอ , เยียม น้าย ดุ ล่าน เมี่ยน ธ้วด ต้าย เญย เฒ้ย-ฟุน ด่ง กู้ หงว่าย ลู่ง เญย เหฮลย ธั้ม หย่า ด่ง ค้อย-เฮลน เญย ซา-เฒียว ธั้ม .
58011013	น้าย เต๋ย หฒวัง เมี่ยน ไต่ เญย เฒี่ยง โห่ นิ่น บัว หธ่อ ม่าย เสียน ฟิม . นิ่น บัว ไม้ แก้ง ตุ๊ ฒิบ ทิน-ฮู่ง แล์ง ปุน เญย ป่วน , มป่า เยียม โก เญย หมั่ง ตุ๊ ปวัด ฯฒฯ อะเฮน้ย . นิ่น บัว เหญี่ยม นิ่น บัว เยียม น้าย ป้าม เกน โหฒว กั้น นอม เต่ย-ปูง ต้าย เญย แคะ เมี่ยน ฮนั้ง .
58011014	ก๊อง น้าย เต๋ย หว่า เญย เมี่ยน ปุน ธีง นิ่น บัว ล์อ นอม เต่ย-ปูง เป๋น นิ่น บัว กั้น เญย .
58011015	สี ก๊อง นิ่น บัว จั๋ง เถา นิ่น บัว เล่ย วั้ว นอม เต่ย-ปูง , นิ่น บัว ฒู้ง ม่าย ฉัง หฑวน เญย .
58011016	มป่า นิ่น บัว หฒะเก้ง อ๋อย ตุ๊ นอม เก้า หลง เญย เต่ย-ปูง , เซ เยียม วั้ว ทิน-ต้อง . เหว่ย น้าย ทิน-ฮู่ง ไม้ ไญ้ นิ่น บัว เห่ว นิ่น โหฒว นิ่น บัว เญย ทิน-ฮู่ง , เหว่ย หฒุ ทิน-ฮู่ง ฒู้ง หลิ่ว เล์ย เหฒียง นอม ฒี่ง ปุน นิ่น บัว .
58011017	เหว่ย อับ​ลา​ฮัม ม่าย เสียน ฟิม , ทิน-ฮู่ง เสย นิ่น วั้ว หฒั่น , อับ​ลา​ฮัม เฒาะ นิ่น เญย ตอน , อี​สัก , อ๋อย เหฒี่ย ปุน ทิน-ฮู่ง . อับ​ลา​ฮัม ฒิบ ทิน-ฮู่ง แล์ง เญย หว่า มป่า หธ่อ หญุ่น เฒาะ นิ่น เญย โดะ ตอน อ๋อย เหฒี่ย ปุน ทิน-ฮู่ง ,
58011018	ไม้ กุ๊น ฒิ่น ด่าง ทิน-ฮู่ง บั๋ว เจี๋ย นิ่น , “ เม่ย เญย โฮ์ ต่อย เฒ้ย-ฟุน อ๋อย เยียม อี​สัก ต้าย . ”
58011019	อับ​ลา​ฮัม ฝุน ทิน-ฮู่ง ไฮ่ ปุน ไต่ มี่ง เญย เมี่ยน นั่ง ต้าย . นิ่น หย่า ตุ๊ นิ่น เญย ตอน หฑวน ต้าย , เป๊ย ฮนั้ง อี​สัก ไต่ มี่ง แอ๋ง นั่ง ต้าย นอ .
58011020	เหว่ย อี​สัก ม่าย เสียน ฟิม , นิ่น หธีง ต้าย ปวัง หว่า ปุน ยา​โค้บ เหธา เอ​ซาว ฆะฮ้า ฮี้ง ตุ๊ ทิน-ฮู่ง เญย ฟุ .
58011021	เหว่ย ยา​โค้บ ม่าย เสียน ฟิม , นิ่น อ๊า ลั่ม เกวย เสย เญย เฒี่ยง โห่ นิ่น ปวัง หว่า ปุน โย​เซ้บ เญย อี เต้า ตอน , หย่า หล่ง นิ่น เญย ปย๊า-บย่า แหธง เจี๊ยน ซิน ป๋าย ทิน-ฮู่ง .
58011022	เหว่ย โย​เซ้บ ม่าย เสียน ฟิม , นิ่น อ๊า ลั่ม เกวย เสย เญย เฒี่ยง โห่ นิ่น จา-ด่าง ก๊อง เหฒียง อิ​สะ​ลา​เอน เมี่ยน อ๋อย ธ้วด อี​ยิบ เต่ย-ปูง เญย เจ๊า-โหล่ว , หย่า พ้าย เหฒียง หว่า , ธ้วด วั้ว หฒั่น อ๋อย หฒุ ต้อ เจี๊ยน นิ่น เญย บู๊ง มี่ง .
58011023	เหว่ย โม​เซ เญย เตี๋ย หม่า ม่าย เสียน ฟิม , โม​เซ ธ้วด เสย วั้ว หฒั่น , นิ่น บัว ปวัด นิ่น เฒี่ยง ตุ๊ เหฑว่ย ไห่ , ฯฒฯ เฒาะ นิ่น ปี๋ง ปัว หฮลา เหญียะ . นิ่น บัว หย่า ไม้ กั้ม เหฑีย ฮู่ง เตี๋ย เหฌี่ย เญย หลี่ง .
58011024	เหว่ย โม​เซ ม่าย เสียน ฟิม , นิ่น โฮล ต้าย วั้ว หฒั่น นิ่น ไม้ อ๋อย ดาม เม่ง โหฒว ฟา​โล ฮู่ง เญย เซียะ เญย ตอน .
58011025	นิ่น หญุ่น เหธา ทิน-ฮู่ง เญย แปะ ฝีง หฒุ เสี่ยว โค้ว หย่า ฝุน เซ เก้า หลง ตุ๊ หธาม ป๊า ฒุ์ย เญย เฌียน-โย่ว .
58011026	นิ่น ฝุน เหว่ย กี​ตู่ เตี๊ย ไญ้ เก้า หฒี่ อี​ยิบ เต่ย-ปูง จ๋าย เจี๋ย เญย ฒิ่น ฒ่อย , เหว่ย หฒุ นิ่น ฮนั้ม เถา ฆะฮ้า ฮี้ง อ๋อย ตุ๊ เญย ฒี่ง เหญ่ย .
58011027	เหว่ย โม​เซ ม่าย เสียน ฟิม , นิ่น เปย๋า ธ้วด อี​ยิบ หย่า ไม้ กั้ม เหฑีย ฮู่ง เตี๋ย โน์ว . นิ่น หย่า ไม้ ต๋าว ฆาง เหว่ย หฒุ นิ่น ฮนั้ง หมั่ง ตุ๊ ปวัด ต้ง เมี่ยน เญย มฒีง หมั่ง ไม้ ปวัด เญย ทิน-ฮู่ง .
58011028	เหว่ย โม​เซ ม่าย เสียน ฟิม , นิ่น ฯฒฯ เหลียบ เจี์ย เสีย แหม่ง ฒิบ หย่า หัด เมี่ยน หล่ง ฑย้าม ฟุ วั้ว แก้ง ด่าง , เหว่ย ไม้ ปุน ไต๋ เมี่ยน วั้ว เต้า ฟิน-เมี่ยน ไต๋ อิ​สะ​ลา​เอน เมี่ยน เญย โม์ว เต้า ตอน-หละเก๊า .
58011029	เหว่ย อิ​สะ​ลา​เอน เมี่ยน ม่าย เสียน ฟิม , นิ่น บัว เจี๋ย ค้อย-ซิ ฮนั้ง ยั่ง เจ๊า-ฆาย นอ . มป่า อี​ยิบ เมี่ยน เสย เจี๋ย ก๋า , ฯฒฯ หฒุ ววม เหยียม ไต่ เหฑ่ง หมี่ อ๊ะ .
58011030	เหว่ย อิ​สะ​ลา​เอน เมี่ยน ม่าย เสียน ฟิม , นิ่น บัว ฮวีง เย​ลี​โค ฒี่ง เสี่ย ฮนอย , ฒี่ง หลาด ฯฒฯ บาง หมี่ อ๊ะ .
58011031	เหว่ย หม่าย ป๊วน-ซิน วั้ว เต้า มเซียะ ตอน , ลา​หับ , ม่าย เสียน ฟิม , นิ่น อะเฮน้ย ฒิบ ธ้าย จั๊วะ วั้ว เต๋ย อิ​สะ​ลา​เอน เมี่ยน ฯฒฯ ไม้ เหธา ไม้ หมวัง ทิน-ฮู่ง เญย หว่า วั้ว เต๋ย เมี่ยน หฒุ ไต๋ .
58011032	เยีย อ๋อย หฒุ แอ๋ง ก๊อง เจี๊ยน มี่ง ไฟ ? เยีย ไม้ ม่าย เฒี่ยง โห่ ก๊อง กิ​เด​โอน , บา​ล้าก , แซม​สัน , เย้บ​ทา , ดา​วิด , ซา​มู​เอน เหธา ทิน-ฮู่ง เญย หฒวัง โต่ว หว่า เมี่ยน .
58011033	เหว่ย นิ่น บัว ม่าย เสียน ฟิม , ฯฒฯ เบ๊าะ ฮี่ง ธั้ม-นอม กั๊วะ , เหลียบ เจี์ย แป้ง ฟิม เญย เล์ย , หย่า ตุ๊ ฒิบ ทิน-ฮู่ง แล์ง ปุน เญย ป่วน . นิ่น บัว ปวัง เจี๊ยน เซี่ยน เญย ฑุ่ย แป๋ง ,
58011034	เบ๊าะ ไต่ ต้ม โต์ว , เปย๋า ดุ๊ด ไม้ หฒุ หฑุ ด๊าว ไต๋ . นิ่น บัว เมา มป่า เฮ้น เจี์ย ต้าย . นิ่น บัว โหฒว เฮ้น ไห่ เญย เบ๊าะ จ๋า แปง เบ๊าะ บ๋าย กั้น กั๊วะ เญย จุน-แปง .
58011035	ม่าย เต๋ย มเซียะ ตอน เหว่ย ม่าย เสียน ฟิม ตุ๊ นิ่น บัว ไต่ มี่ง เญย เมี่ยน แอ๋ง นั่ง ต้าย . แอ๋ง ม่าย เต๋ย เมี่ยน หฒุ เมี่ยน เหฒย เถา ไต่ , ไม้ เหญี่ยม เมา เหว่ย ตุ๊ ปู๋ง ธ้วด . นิ่น บัว ฮนั้ง น้าย นอ โหฒว เหว่ย ไฮ่ นั่ง ต้าย ตุ๊ เก้า หลง เญย แหม่ง .
58011036	ม่าย เต๋ย หฒุ เมี่ยน กวัด โตะ จั๊ด , หฒุ ปย๊า-ปิน เบ๊าะ . แอ๋ง ม่าย เต๋ย หฒุ หลิ่ม โด้ เจี๊ยน หย่า หฒุ หววน โล่ .
58011037	ม่าย เต๋ย หฒุ เมี่ยน หล่ง หละเปย๊ย ฒง , ม่าย เต๋ย หฒุ เมี่ยน เหฌียว โหฒว อี หฆัน , ม่าย เต๋ย หฒุ เมี่ยน หล่ง หฑุ ด๊าว ไต๋ ไต่ . นิ่น บัว ปุ๋ย ปะกี ยู่ง ด๊บ เหธา ยู่ง ด๊บ ต๋อง ลุย-โหว หย่า โย่ว เจี๊ยน มี่ง , จ่ม ตุ๊ โค้ว ไห่ , หฒุ เมี่ยน โหฒว โตะ , หฒุ เมี่ยน ห่อย .
58011038	น้าย นอม ป้าม เกน ฒู้ง ไม้ ผุย นิ่น บัว เยียม . นิ่น บัว โย่ว เจี๊ยน เต่ย-ปูง-ฮวาง , โย่ว เจี๊ยน บง มี่ง , เยียม แบ๋ง-ค้วด เหธา เดา-ค้วด .
58011039	น้าย เต๋ย เมี่ยน ตุ๊ เม่ง เต้า หลง เหว่ย หฒุ นิ่น บัว ม่าย เสียน ฟิม , มป่า ทิน-ฮู่ง แล์ง ปุน เญย ป่วน นิ่น บัว ไม้ แก้ง ตุ๊ ฒิบ .
58011040	ทิน-ฮู่ง เหว่ย บัว ตี่ง เหฒียง เก้า หลง เญย หฒะเอ๋ย . เซ วั้ว เต๋ย เมี่ยน อ๋อย หฒุ เหธา บัว เหยียด เจ๊า หธีง ต้าย ไฮ่ ตุ๊ ตุ้น ยุ่น ฑ่อย .
58012001	ฮนั้ง หน่าย , บัว ม่าย ฒอง-เหฒง เมี่ยน ด่ง หน่าย ธั้ม เว่ย เจี๊ยน บัว , บัว ฯฒฯ อ๋อย หฒุ กวั่ง เหยียด ฒู้ง ท้อง เจ๊า เญย กะน้าย หย่า กวั่ง อ้าโหล่ เญา เจี๊ยน บัว เญย ฒุ์ย . หย่า อ๋อย หฒุ หล่ง หน่อย เตี๊ย เจี๊ยน ถิว , หูง เจี๊ยน มี่ง เถา ตี่ง ต้าย เญย ต๋อง .
58012002	ถิว มี่ง อ๋อย หฒุ หมั่ง ตี่ง เย​ซู , เหว่ย หฒุ เย​ซู โหฒว กอน ปุน บัว เสียน หย่า อ๋อย ปุน บัว เสียน ตุ๊ ตุ้น ยุ่น . นิ่น เยียม เหฒียบ หฑั่ง จ๋า เตี๊ย โค้ว , หย่า ฝุน เยียม เหฒียบ หฑั่ง จ๋า เตี๊ย ไญ้ เซ ไม้ หล่ง เจี๊ยน เหว่ย ฆะฮ้า ฮี้ง อ๋อย ตุ๊ เญย ออน-เหลาะ . อี้ หฒั่น นิ่น ฒู้ง เฒว์ย เจี๊ยน ทิน-ฮู่ง เญย เหว่ย บย่าว แหมง ปูง .
58012003	เม่ย บัว ฮนั้ม หมั่ง ก๋า , นิ่น อ๋อย หฒุ ด่ง หน่าย เตี๊ย ฒุ์ย-เมี่ยน เหธา นิ่น ต๋อย-เตก . ฮนั้ง หน่าย , เม่ย บัว ไม้ ตู๋ง เฮญี้ยว หนัม , ไม้ ตู๋ง เซวย .
58012004	เม่ย บัว เหธา ฒุ์ย ป์อง จ๋า , เม่ย บัว ไม้ แก้ง แหง่ง เจี๊ยน ป์อง เถา หฒุ ไต๋ ไต่ .
58012005	เม่ย บัว หละคุ ทิน-ฮู่ง ขวิน เม่ย บัว ฮนั้ง เตีย ขวิน ตอน วั้ว เต๋ย หว่า ไฟ ? นิ่น ก๊อง , “ เยีย เญย ตอน อ่า , เฒี้ยว เบ๊าะ หฌาว เญย เฒี่ยง โห่ อ๋อย หฒุ หมวัง หลง , นิ่น ก๊อง-หฌาว เญย เฒี่ยง โห่ ไม้ ตู๋ง เฮญี้ยว หนัม .
58012006	เหว่ย หฒุ เฒี้ยว เบ๊าะ หฌาว นิ่น ฮนั้ม เญย เมี่ยน , นิ่น ฒิบ หาย เต้า โหฒว ตอน , นิ่น หย่า หล่ง ปย๊า ฟิด . ”
58012007	เม่ย บัว หฒุ เตี๊ย เญย โค้ว หน่าน เซ เหว่ย เบ๊าะ หฌาว . ทิน-ฮู่ง โหฒว ปุน เม่ย บัว ฮนั้ง โหฒว ปุน นิ่น เญย ตอน-เจว๊ย นอ . ม่าย หาย เต้า ตอน-เจว๊ย ไม้ หฒุ นิ่น เญย เตีย เบ๊าะ หฌาว เจี๋ย ?
58012008	สี ก๊อง เม่ย บัว ไม้ ฮนั้ง นิ่น เญย ตอน บัว หฒุ เบ๊าะ หฌาว , เม่ย บัว ไม้ เฒ์ย เธียน ตอน , ขูง โหฒว ฝุเจว๊ย-ทอย ฮนั้ง .
58012009	แอ๋ง ม่าย ติ่ว , บัว เญย เธียน เตีย เบ๊าะ หฌาว บัว , บัว หย่า บัวะ นิ่น บัว . ฮนั้ง หน่าย , บัว เหยียด เฒย อ๋อย หฒุ บัวะ บัว เญย ทิน-ต้อง เตี๋ย ฯฒฯ ตุ๊ เฒี่ยง เจี๊ยน .
58012010	บัว เญย เธียน เตีย เบ๊าะ หฌาว บัว เซ หฒิว นิ่น บัว ปวัด หอบ หฒุ หฌาว เญย , หย่า เหว่ย ตั้ง ป๊า ฮนั้ง . มป่า ทิน-ฮู่ง เบ๊าะ หฌาว บัว เซ เหว่ย ปุน บัว ตุ๊ หลง หย่า เหว่ย ปุน บัว ฮนั้ง นิ่น นอ , ธีง-เหฑ่ง .
58012011	หฒุ เบ๊าะ หฌาว วั้ว หฒั่น , ไม้ ม่าย หาย เต้า เฌียน-โย่ว , ฒู้ง ไฮ์ เฑ่า เญย . มป่า หฒุ เบ๊าะ หฌาว ลิ์ว , โหะ ฮิ้ว เญย เมี่ยน ฆะฮ้า ฯฒฯ โหฒว ตุ๊ หอบ หย่า ม่าย แป้ง ออน .
58012012	ฮนั้ง น้าย , อ๋อย หฒุ เธา เจี์ย ไม้ ม่าย ชะ เญย ปั์ว , หย่า ปุน เมา เญย ธี่ง เบาะ เฮ้น เจี์ย ต้าย .
58012013	อ๋อย หฒุ โหฒว เจ๊า ย่วน เญย . เหฒา หว่าย เญย เมี่ยน ฯฒฯ ไม้ จา หว่าย , ต๋าว หฑวน ไฮ่ หลง เหฑ่ง .
58012014	อ๋อย หฒุ หล่ง เฮญี้ยว เหธา หฒวัง เมี่ยน หอบ ฟิม ต้ง เอ๋ย เญย เยียม หย่า หล่ง เฮญี้ยว โหฒว ธีง-เหฑ่ง เมี่ยน . หาย เต้า ไม้ ธีง-เหฑ่ง , ไม้ ไฮ่ ตุ๊ ปวัด เฒี้ยว .
58012015	อ๋อย หฒุ ไฝ ฟิม , ไม้ ตู๋ง ปุน เม่ย บัว หาย เต้า ปู๋ง ด๊อด ทิน-ฮู่ง เญย เอน , หย่า ไม้ ตู๋ง ปุน เมี่ยน ม่าย ฮนั้ง อิม ไห่ เญย เมี้ย-ฑู่ง แป๊ด ธ้วด โฮล ต้าย ปุน เมี่ยน หลุ่น , ห่อย เมี่ยน ธั้ม หว่าย .
58012016	หย่า ไม้ ตู๋ง ปุน หาย เต้า โหฒว ปวั้ง เลี่ยว เญย สี่ ไฟ ไม้ ท่าย ทิน-ฮู่ง ฮนั้ง เอ​ซาว นอ . เอ​ซาว เหว่ย เหยียด ต๋น หฮนาง หม่าย นิ่น โหฒว ตอน-หละเก๊า ตุ๊ ซูง-โก๊ว เญย เล์ย .
58012017	เม่ย บัว ฮิ้ว ตุ๊ ฆะฮ้า นิ่น อ๋อย ตุ๊ นิ่น เญย เตีย ปวัง เญย หว่า มป่า หฒุ เฆ่ม , เหว่ย หฒุ นิ่น ก๊อย วุ่ย ไม้ หฑวน นิ่น โหฒว ลิ์ว เญย สี่ , ไม้ กุ๊น นิ่น ชะ ล์อ เถา ววม-เหมว่ย ธ้วด .
58012018	เม่ย บัว ไม้ เฒ์ย ฮนั้ง โล์-ฮนอย เญย อิ​สะ​ลา​เอน เมี่ยน มี่ง เถา ฮลัว ตุ๊ หฒุ เญย ซี​นาย บง , ม่าย โต์ว เหฒียะ เจี๊ยน , ม่าย โต์ว-เสียว อม เจี๊ยน มับ แม่ง มับ หฮมวัง เญย , ม่าย ต้ม หฑยาว ,
58012019	ม่าย หฑัด บุย , หย่า ม่าย ก๊อง หว่า เญย เฉีย . หฒวัง เมี่ยน ไฮ์ ลิ์ว ฯฒฯ ชะ โท้ ไม้ ตู๋ง แอ๋ง เหธา นิ่น บัว ก๊อง หว่า
58012020	เหว่ย หฒุ นิ่น บัว เสี่ยว ไม้ ตุ๊ วั้ว เต๋ย หัด เญย หว่า , “ เลี่ยม แซง-คู้ ควัด หฒุ บง นอ , อ๋อย หฒุ หล่ง หละเปย๊ย ฒง เถา ไต่ . ”
58012021	นิ่น บัว ปวัด เญย สี่ หฒะเก้ง กั้ม เหฑีย ไห่ อ๊ะ . เลี่ยม โม​เซ กั้น หย่า ก๊อง , “ เยีย กั้น หย่า กั้ม เหฑีย เกา , ซิน หฒิน เหฑ่ง . ”
58012022	เม่ย บัว มี่ง เญย เซ มี่ง เถา สิ​โอน บง , เถา เยียม ทิน-ต้อง เญย เย​ลู​ซา​เลม ฒี่ง , ต้ง เฒี่ยง เจี๊ยน เญย ทิน-ฮู่ง เญย ฒี่ง , หย่า ม่าย เหฒีย ธิน เหฒีย หว่าน ฟิน-เมี่ยน เยียม วั้ว .
58012023	เม่ย บัว มี่ง เถา ทิน-ฮู่ง เญย หฒวัง ตอน-หละเก๊า , ต้ง ม่าย บั๋ว เฟี้ย เจี๊ยน เยียม ทิน-ต้อง วั้ว เต๋ย , กั๊บ ฒุ้น เฌียน-โย่ว เญย ต๋อง . เม่ย บัว มี่ง เถา ทิน-ฮู่ง , ต้ง เซี้ยม หม่าน เมี่ยน วั้ว เต้า , หย่า มี่ง เถา ตุ้น ยุ่น ฑ่อย วั้ว เต๋ย คู้ เมี่ยน เญย ลี่ง ว่วน .
58012024	เม่ย บัว หย่า มี่ง เถา เย​ซู , ต้ง เหลียบ เซียง-แหง่ง หว่า วั้ว เต้า บุด๋ง เมี่ยน , หย่า มี่ง เถา นิ่น ฟุ ลิ์ว เญย ฑย้าม . เย​ซู เญย ฑย้าม ก๊อง เญย เจ๊า หย่า เก้า หลง อา​แบน เญย ฑย้าม ก๊อง เญย .
58012025	ไฝ ฟิม โอ่ , ไม้ ตู๋ง แหง่ง ไม้ หมวัง ก๊อง หว่า วั้ว เต้า . สี ก๊อง วั้ว เต๋ย แหง่ง ไม้ หมวัง เยียม ป้าม เกน บั๋ว นิ่น บัว ไฝ ฟิม วั้ว เต้า ก๊อง เญย หว่า นอ , นิ่น บัว เปย๋า ไม้ ดุ๊ด . ฮนั้ง หน่าย , สี ก๊อง บัว เฆ่ม ไม้ หมวัง เยียม ทิน-ต้อง วั้ว เต้า ก๊อง นอ , บัว เก้า ฟัด เปย๋า ไม้ ดุ๊ด .
58012026	วั้ว หฒั่น นิ่น เญย เฉีย ดั่น เดา ต์ง , มป่า อี้ หฒั่น นิ่น แล์ง , “ แอ๋ง ม่าย หฑุ่น เยีย ไม้ ตาน ดั่น เดา ต์ง ฮนั้ง , เลี่ยม ลู่ง หย่า อ๋อย ดั่น ต์ง เหฑ่ง . ”
58012027	ก๊อง “ แอ๋ง ม่าย หฑุ่น ” วั้ว โจ๋ว หว่า ปุน ธีง เหฒย ต้าย เญย กะน้าย อ๋อย หฒุ ดั่น ต์ง เหฑ่ง ฯฒฯ หฒุ เฒาะ ธ้วด หมี่ อ๊ะ , เหว่ย ปุน ดั่น ไม้ ไฮ่ ต์ง เญย หธ่อ เยียม เจี๊ยน .
58012028	ฮนั้ง หน่าย , บัว อ๋อย หฒุ แล์ง ฒี่ง ทิน-ฮู่ง เหว่ย หฒุ บัว ตุ๊ นอม ดั่น ไม้ ไฮ่ ต์ง เญย กั๊วะ . บัว อ๋อย หฒุ แล์ง ทิน-ฮู่ง เญย เอน-ฒี่ง หย่า หฒั่ง นิ่น หอบ นิ่น เญย เฮญี้ยว , กั้ม เหฑีย นิ่น , ท่าย นิ่น ,
58012029	เหว่ย หฒุ บัว เญย ทิน-ฮู่ง เซ เฮ้น ไห่ เญย โต์ว , ไฮ่ เหมียด เหฑ่ง เหยียด ฒู้ง .
58013001	เม่ย บัว อ๋อย หฒุ หฒั่นๆ ฮนั้ง มั์ว-ต่อย นอ , ล่าน ฮนั้ม ล่าน .
58013002	อ๋อย หฒุ จั๋ง เจี๊ยน หล่ง เฮญี้ยว ฒิบ ไม้ ปวัด เจี๋ย เญย แคะ เมี่ยน . ม่าย เต๋ย เมี่ยน ฒิบ แคะ ฯฒฯ ฒิบ หฒุ ฟิน-เมี่ยน หย่า เลี่ยม ไม้ ฮิ้ว .
58013003	อ๋อย หฒุ จั๋ง เจี๊ยน หฒุ หววน โล่ เญย เมี่ยน ฮนั้ง เม่ย บัว กั้น หย่า เหธา เจี๊ยน นิ่น บัว หฒุ หววน โล่ นอ . หย่า อ๋อย หฒุ จั๋ง เจี๊ยน หฒุ เมี่ยน โหฒว โตะ วั้ว เต๋ย , ฮนั้ง เม่ย บัว กั้น หย่า หฒุ เหธา เจี๊ยน นิ่น บัว เสี่ยว โค้ว .
58013004	เต้าๆ อ๋อย หฒุ ท่าย ตอง จา เญย เล์ย , ขูง หล่ง กั้น เญย เอ๊า โหฆ จวั่ง โหธว เปว๋ย , เหว่ย หฒุ ทิน-ฮู่ง อ๋อย ตี่ง ปวั้ง เลี่ยว เญย เมี่ยน เหธา เหฮยียน เอ๊า เหฮยียน โหฆ เญย เมี่ยน เญย ฒุ์ย .
58013005	ไม้ ตู๋ง ปุน เม้า ญ่าน เญย เจ๊า กุ๊น เม่ย บัว เญย แหม่ง . เม่ย บัว ม่าย เญย , อ๋อย หฒุ ปวั๊ง เฮญี้ยว เหว่ย หฒุ ทิน-ฮู่ง ก๊อง , “ เยีย เหยียด ลิ์ว ไม้ เล่ย เม่ย , เหยียด ลิ์ว หย่า ไม้ กวั่ง เม่ย . ” “ เถง เยีย วั้ว เต้า เซ เฒี้ยว , เยีย ฯฒฯ ไม้ กั้ม เหฑีย . ป้าม เมี่ยน ไฮ่ โหฒว หาย หญู่ง ปุน เยีย ? ”
58013006	ฮนั้ง หน่าย บัว อ๋อย หฒุ ปู๋ง ตี่ง เฮญี้ยว ก๊อง , “ เถง เยีย วั้ว เต้า เซ เฒี้ยว , เยีย ฯฒฯ ไม้ กั้ม เหฑีย . ป้าม เมี่ยน ไฮ่ โหฒว หาย หญู่ง ปุน เยีย ? ”
58013007	อ๋อย หฒุ จั๋ง เจี๊ยน ฒิ่น ด่าง ต้อ เม่ย บัว วั้ว เต๋ย เปย๊ย เฒ้ย , ต้ง ฒุ่น ทิน-ฮู่ง เญย โต์-เล์ย ปุน เม่ย บัว หมวัง วั้ว เต๋ย . ฮนั้ม หมั่ง ก๋า นิ่น บัว เยียม เสย หฒั่ง ฮนั้ง หาย นอ เฒี่ยง , ฮนั้ง หาย นอ ไต่ . นิ่น บัว ฮนั้ง หาย นอ เสียน , เม่ย บัว อ๋อย หฒุ หฒวด นิ่น บัว เญย หญู่ง เฒ้ย .
58013008	เย​ซู กี​ตู่ ไม้ ก๊อย เหยี่ยน . อะฮนอย , อี้ ฮนอย , เหยียด ลิ์ว ฟี่ ฮนั้ง เญย .
58013009	ไม้ ตู๋ง ปุน หาย หญู่ง กั้น หญู่ง เล์ย ต้อ เม่ย บัว ยั่ง ต่อง เจ๊า . อ๋อย หฒุ เขา ทิน-ฮู่ง เญย เอน ปุน เฮญี้ยว ว้วน เซ เก้า หลง เขา หญั่น ฮบ เญย เล์ย-เหญ่ย . เมี่ยน เขา หญั่น ฮบ เญย เล์ย-เหญ่ย เซ ไม้ เถง เหยียด เต๋ย นิ่น บัว .
58013010	บัว ม่าย นอม เหฒี่ย-ต้อง . เยียม หฒั่ง ทิน-ฮู่ง เญย ด๊บ-ลิ่ว ฟู-สู ทิน-ฮู่ง วั้ว เต๋ย ไซ เมี่ยน ไม้ ม่าย เล์ย หญั่น เยียม บัว เญย เหฒี่ย-ต้อง เหฒี่ย เญย กะน้าย .
58013011	ยิว​ไท เมี่ยน เญย ต้ม ไซ เมี่ยน ต้อ แซง-คู้ เญย ฑย้าม เปียะ เก้า ธีง-เหฑ่ง เจี๋ย วั้ว ฉง เหว่ย ฟิ ฒุ์ย . มป่า แซง-คู้ เญย เซย ต้อ ธ้วด กะเหญี่ย หฒิ ด๊บ-ลิ่ว เธี้ยง ปั๊ว เหฑ่ง .
58013012	เหว่ย น้าย เย​ซู หย่า เยียม กะเหญี่ย หฒิ ฒี่ง แก้ง เสี่ยว โค้ว เถา ไต่ เหว่ย หล่ง นิ่น กั้น เญย ฑย้าม หฑาว แปะ ฝีง ธีง-เหฑ่ง ต้าย .
58013013	วั้ว หญู่ง , ปุน บัว ธ้วด กะเหญี่ย หฒิ ด๊บ-ลิ่ว เธี้ยง มี่ง เหธา นิ่น หฒุ เตี๊ย ไญ้ .
58013014	เหว่ย หฒุ เยียม น้าย ป้าม เกน บัว ไม้ ม่าย เหยียด ลิ์ว ว้วน เญย ฒี่ง , มป่า บัว ล์อ ฆะฮ้า ฮี้ง อ๋อย ต้าย วั้ว นอม ฒี่ง .
58013015	ฮนั้ง หน่าย , บัว อ๋อย หฒุ เขา เย​ซู หฒั่นๆ หล่ง เธง ทิน-ฮู่ง เญย หว่า เหว่ย โหฒว เหฒี่ย เญย กะน้าย เหฒี่ย ปุน ทิน-ฮู่ง . น้าย เซ หล่ง บัว เญย ฑุ่ย เหญี่ยม นิ่น เญย บั๋ว วั้ว เต๋ย หว่า .
58013016	ไม้ ตู๋ง หละคุ โหฒว คู้ สี่ , ล่าน หย่า เถง ล่าน . น้าย เต๋ย สี่ ฯฒฯ เป๋น เหฒี่ย เญย กะน้าย ปุน ทิน-ฮู่ง หอบ เฮญี้ยว .
58013017	อ๋อย หฒุ หมวัง เม่ย บัว เญย เปย๊ย เฒ้ย หย่า บัวะ นิ่น บัว กุ๊น . นิ่น บัว หฒั่นๆ โก๋ว เจี๊ยน เม่ย บัว เหว่ย หฒุ นิ่น บัว อ๋อย หฒุ ก๊อง เม่ง นิ่น บัว โหฒว เญย กง บั๋ว ทิน-ฮู่ง . อ๋อย หฒุ หมวัง นิ่น บัว เหว่ย ปุน นิ่น บัว เฌียน-โย่ว เญย โหฒว นิ่น บัว เญย กง . ไม้ เฒย แอ๊ะ , นิ่น บัว เฑ่า . น้าย หย่า ไม้ เถง หาย หญู่ง เม่ย บัว .
58013018	โท้ เถง เยีย บัว เต๋า เก๋า . เยีย บัว ฮิ้ว ตี่ง เยีย บัว เญย เฮญี้ยว ธีง-เหฑ่ง , หฒั่นๆ ขูง อ๋อย โหฒว หอบ เญย เจ๊า ฮนั้ง .
58013019	เยีย หย่า ชะ โท้ เม่ย บัว เต๋า เก๋า โจ้ว ทิน-ฮู่ง ปุน เยีย เซี้ยบๆ เญย ไฮ่ หฑวน เม่ย บัว หน่าย .
58013020	โท้ เหธย แป้ง ออน เญย ทิน-ฮู่ง , ต้ง บัว เญย เฒี้ยว เย​ซู ไต่ มี่ง ปุน นิ่น นั่ง ต้าย วั้ว เต้า , ปุน เม่ย บัว ตุ๊ หญู่งๆ หลง เหว่ย เอย เจี๊ยน นิ่น เญย เอ๋ย โหฒว . หย่า โท้ ทิน-ฮู่ง หล่ง เย​ซู กี​ตู่ เยียม บัว กะญั์ว ปุน บัว โหฒว หญู่งๆ หอบ นิ่น เญย เฮญี้ยว . เย​ซู กี​ตู่ หล่ง นิ่น เญย ฑย้าม เหลียบ เจี์ย เหยียด ลิ์ว เยียม เญย แหง่ง หว่า หย่า โหฒว โก๋ว ปะกี ยู่ง เญย ต้ม เฒี้ยว . บัว อ๋อย หฒุ เหยียด ลิ์ว เธง นิ่น เถา หม่าน โก๊ว หม่าน ต่อย . อา​เมน . โท้ เหธย แป้ง ออน เญย ทิน-ฮู่ง , ต้ง บัว เญย เฒี้ยว เย​ซู ไต่ มี่ง ปุน นิ่น นั่ง ต้าย วั้ว เต้า , ปุน เม่ย บัว ตุ๊ หญู่งๆ หลง เหว่ย เอย เจี๊ยน นิ่น เญย เอ๋ย โหฒว . หย่า โท้ ทิน-ฮู่ง หล่ง เย​ซู กี​ตู่ เยียม บัว กะญั์ว ปุน บัว โหฒว หญู่งๆ หอบ นิ่น เญย เฮญี้ยว . เย​ซู กี​ตู่ หล่ง นิ่น เญย ฑย้าม เหลียบ เจี์ย เหยียด ลิ์ว เยียม เญย แหง่ง หว่า หย่า โหฒว โก๋ว ปะกี ยู่ง เญย ต้ม เฒี้ยว . บัว อ๋อย หฒุ เหยียด ลิ์ว เธง นิ่น เถา หม่าน โก๊ว หม่าน ต่อย . อา​เมน .
58013021	
58013022	หฒวัง ก๋อ-โย์ว อ้า ! เยีย โท้ เม่ย บัว หมวัง หลง เยีย ขวิน เม่ย บัว น้าย เต๋ย หว่า , เหว่ย หฒุ เยีย เฟี้ย ปุน เม่ย บัว น้าย เฒ้ย เฝียน เซ ไม้ หนั่ง ด๊าว .
58013023	เยีย อ๋อย เม่ย บัว ฮิ้ว ตุ๊ บัว เญย โย์ว , ทิ​โม​ไท , ตุ๊ ปู๋ง ธ้วด โล่ ต้าย อ๊ะ . สี ก๊อง นิ่น เถา เซี้ยบ เต๋ย นอ , นิ่น ไฮ่ เหธา เยีย มี่ง หมั่ง เม่ย บัว .
58013024	บั๋ว เม่ย บัว เญย หฒวัง เปย๊ย เฒ้ย เหธา ทิน-ฮู่ง เญย เมี่ยน เหยียด ฒู้ง , เยีย บัว จั๋ง เถา นิ่น บัว . เยียม อิ​ตา​ลี ต้าย เญย ก๋อ-โย์ว หย่า จั๋ง เถา เม่ย บัว .
58013025	โท้ ทิน-ฮู่ง เหธย เอน ปุน เม่ย บัว หฒวัง เมี่ยน .
59001001	เยีย , ยา​กอบ , โหฒว ทิน-ฮู่ง เญย โปว หย่า โหฒว เฒี้ยว เย​ซู กี​ตู่ เญย โปว . เยีย จั๋ง เถา เม่ย บัว เยียม หฑาน เญย เหฒียบ เหญ่ย ฝีง .
59001002	เยีย เญย ก๋อ-โย์ว อ่า , เม่ย บัว ปวั้ง หฒุ หญู่งๆ โค้ว หน่าน อ๋อย หฒุ ฝุน เป๋น เฌียน-โย่ว เญย สี่ ,
59001003	เหว่ย หฒุ เม่ย บัว ฮิ้ว ตุ๊ ปวั้ง น้าย เต๋ย สี่ เซ เสย หมั่ง เม่ย บัว เญย เสียน ฟิม , เหว่ย ปุน เม่ย บัว ม่าย หน่อย เตี๊ย ตุ๊ .
59001004	อ๋อย หฒุ หล่ง หน่อย เตี๊ย เถา ต้าว เหว่ย ปุน เม่ย บัว ไฮ่ เป๋น ตุ้น ยุ่น ฑ่อย เญย เมี่ยน , ไม้ ธา เหยียด หญู่ง .
59001005	สี ก๊อง เม่ย บัว หาย เต้า ธง-เม่ง ไม้ เก๋า , อ๋อย หฒุ โท้ ทิน-ฮู่ง , ทิน-ฮู่ง ฯฒฯ เหธย ปุน อ๊ะ . เหว่ย หฒุ ทิน-ฮู่ง เญย เฮญี้ยว จั๊ง ไห่ , อ๋อย ปุน หฒวัง เมี่ยน หย่า ไม้ เหม .
59001006	มป่า โท้ เญย เมี่ยน อ๋อย หฒุ หล่ง เสียน ฟิม เต๋า เก๋า , ไม้ ตู๋ง ฮลู่ง ฮล้วด , เหว่ย หฒุ หาย เต้า ฮลู่ง ฮล้วด เซ ฮนั้ง หฑยาว ป่วน ค้อย เจี์ย หล่าง เมี้ยด มี่ง เมี้ยด ต้าย นอ .
59001007	วั้ว เต้า ไม้ หฒุ ฮนั้ม ต้าย เฒี้ยว อ๋อย ปุน หาย หญู่ง นิ่น ,
59001008	เหว่ย หฒุ วั้ว หญู่ง เมี่ยน ม่าย อี ติ่ว เฮญี้ยว . โหฒว หาย หญู่ง หย่า ไม้ ตี่ง .
59001009	จ่ม วั้ว เต้า ก๋อ-โย์ว ตุ๊ ทิน-ฮู่ง ท่าย นิ่น ฝาว ฮลัง ฯฒฯ อ๋อย หฒุ อะเฮน้ย .
59001010	ปุ๊ด ฒ่อย วั้ว เต้า หฒุ ทิน-ฮู่ง ปุน นิ่น โหฒว ไฝ หย่า อ๋อย หฒุ อะเฮน้ย เหว่ย หฒุ ปุ๊ด-ฒ่อย เมี่ยน อ๋อย ฮนั้ง เมี้ย เญย เปี้ยง นอ , เหฒี่ย หมี่ อ๊ะ .
59001011	เหว่ย หฒุ บะฮนอย ธ้วด ต้าย , หญุด โตะ พุย เหญา ฆาย , เปี้ยง ฯฒฯ โปย้ หมี่ อ๊ะ . เหฑว่ย เญย จ๋า ถุย เหฑ่ง . ปุ๊ด-ฒ่อย เมี่ยน โหฒว เจี๊ยน นิ่น เญย กง เยียม , หย่า ฮนั้ง น้าย เต๋ย เปี้ยง นอ , หมั่นๆ ป่า เหฑ่ง หมี่ อ๊ะ .
59001012	หาย เต้า หฒุ เสย หย่า เตี๊ย ตุ๊ เถา ต้าว , วั้ว เต้า ม่าย ออน-เหลาะ อ๊ะ , เหว่ย หฒุ เตี๊ย ลิ์ว , ฯฒฯ ตุ๊ ทิน-ฮู่ง เหธย ปุน เญย แหม่ง . เซ ต้ง ทิน-ฮู่ง แล์ง ปุน ฮนั้ม นิ่น วั้ว เต๋ย เมี่ยน ตุ๊ เญย แหม่ง .
59001013	หาย เต้า ปวั้ง หฒุ ดั๊ว นิ่น ป์าม ฒุ์ย เญย สี่ ไม้ ตู๋ง ก๊อง , “ ทิน-ฮู่ง ดั๊ว เยีย ป์าม ฒุ์ย , ” เหว่ย หฒุ ฮยวัง เอ๊าะ เญย สี่ ไม้ ไฮ่ ดั๊ว ไม้ หฒุ ทิน-ฮู่ง . ทิน-ฮู่ง หย่า ไม้ ดั๊ว หาย เต้า ป์าม ฒุ์ย .
59001014	มป่า เมี่ยน หฒุ ดั๊ว เซ หลาย กั้น เญย เฮญี้ยว หั่น ฯฒฯ หยัวะ กั้น มี่ง ป์าม ฒุ์ย .
59001015	เฮญี้ยว หั่น หาย หญู่ง เซ เป๊ย ม่าย เจี๊ยน ซิน นอ . ยู์ง ธ้วด ต้าย เป๋น ฒุ์ย หมี่ อ๊ะ . ฒุ์ย โฮล ตี่ง , ฯฒฯ ปุน วั้ว เต้า เมี่ยน หฒุ ไต่ หมี่ อ๊ะ .
59001016	เยีย ฮนั้ม ไห่ เญย ก๋อ-โย์ว อ่า , ไม้ ตู๋ง หฒุ ดั๊ว .
59001017	เหยียด ฒู้ง หลง เญย , ตุ้น ยุ่น เญย ฒี่ง เหญ่ย เยียม ทิน-ต้อง เหฌี่ย ต้าย . เซ ทิน-ฮู่ง , ต้ง เหฒย ธ้วด ลู่ง เญย หญู่งๆ ฌัง วั้ว เต้า , เหธย ปุน บัว . นิ่น เหยียด ลิ์ว ไม้ ก๊อย เหยี่ยน , หย่า ไม้ กวิ้น ต์ง ท้อง หฒุ หฮมวัง .
59001018	ทิน-ฮู่ง หฒิว นิ่น กั้น เญย หฒะเอ๋ย หล่ง เฒียน เล์ย เญย โต์ ยู์ง บัว ต้าย เหว่ย ปุน บัว เยียม นิ่น เหฒย ต้าย เญย หม่าน หมวด โหฒว ตะเยี้ยด .
59001019	เยีย ฮนั้ม ไห่ เญย ก๋อ-โย์ว อ่า , น้าย เม่ย บัว อ๋อย หฒุ ฮิ้ว . เต้าๆ อ๋อย หฒุ เซี้ยบๆ เญย หมวัง , มป่า ไม้ ตู๋ง โหฒว ฑุ่ย เซี้ยบ , หย่า ไม้ ตู๋ง เฉีย เจี์ย เซี้ยบ .
59001020	เหว่ย หฒุ เมี่ยน เฉีย เจี์ย ไม้ ไฮ่ โหฒว ไม้ ธ้วด ทิน-ฮู่ง หอบ ไห่ เญย หฒะเอ๋ย .
59001021	เหว่ย น้าย เม่ย บัว อ๋อย หฒุ กวั่ง เหฑ่ง เหยียด ฒู้ง ไล่ ฮลบ เหธา ฮยวัง เอ๊าะ เญย สี่ . อ๋อย หฒุ ส่วน เฮญี้ยว หมวัง ทิน-ฮู่ง หฒวัง เจี๊ยน เม่ย บัว เญย เฮญี้ยว เญย โต์ , ต้ง ไฮ่ เหฌียว เม่ย บัว วั้ว หญู่ง โต์ .
59001022	ไม้ ตู๋ง ดั๊ว กั้น หล่าย ไฮ์ ลิ์ว โต์ ฯฒฯ เก๋า อ๊ะ . ต๋าว หฑวน อ๋อย หฒุ เอย เจี๊ยน โหฒว .
59001023	หาย เต้า ไฮ์ ลิ์ว โต์ หย่า ไม้ เอย เจี๊ยน โหฒว , เซ ฮนั้ง เต้า เมี่ยน หล่ง กี๋ง หมั่ง นิ่น กั้น เญย เฮมียน .
59001024	หมั่ง ลิ์ว , ฯฒฯ มี่ง หมี่ อ๊ะ . หย่า เลี่ยม เฒ่ย หละคุ เหฑ่ง นิ่น กั้น เญย เฮมียน-เหมว่ย ฮนั้ง หาย นอ .
59001025	ทิน-ฮู่ง ตุ้น ยุ่น เญย เล์ย-หลัด ปุน เมี่ยน ตุ๊ โหฒว ปู๋ง ฆอย เญย เมี่ยน . หาย เต้า ฒ่า หมั่ง , หย่า หฒั่นๆ ฒ่า เจี๊ยน , ไม้ หละคุ นิ่น ไฮ์ เญย เล์ย , ไฮ์ ลิ์ว ฯฒฯ เอย เจี๊ยน โหฒว , วั้ว หญู่ง เมี่ยน เยียม นิ่น โหฒว เญย สี่ ฯฒฯ ตุ๊ ออน-เหลาะ .
59001026	หาย เต้า ฝุน นิ่น กั้น เสียน ตุ๊ หลง มป่า ไม้ กุ๊น กั้น เญย ฑุ่ย นอ , เซ ขูง ดั๊ว กั้น ฮนั้ง . นิ่น เสียน เญย เจ๊า ไม้ ลั่ม หล่ง อ๊ะ .
59001027	เอย หฒั่ง เตี๋ย ทิน-ฮู่ง หมั่ง , บัว เสียน ตุ๊ หอบ , โหฒว ธีง-เหฑ่ง เซ ฮนั้ง น้าย . ปวัด กู้ ฮั่น ตอน เหธา เอ๊า-กว๊า ด๊อด หน่าน , อ๋อย หฒุ โก๋ว . หย่า อ๋อย หฒุ โก๋ว เจี๊ยน กั้น , ไม้ ปุน ป้าม เกน เญย หาย หญู่ง เจ๊า กั๊วะ บัว ไล่ ฮลบ .
59002001	เยีย เญย ก๋อ-โย์ว อ้า ! เม่ย บัว เสียน เขา บัว ฌัง-หล่าง เญย เฒี้ยว , เฒี้ยว เย​ซู กี​ตู่ . เหว่ย น้าย ไม้ ตู๋ง หมั่ง หาย เต้า เญย เฮมียน .
59002002	สี ก๊อง ม่าย ล่าน เมี่ยน ฒุ ลุย-โหว หลง เญย หย่า ตั้ง เจี๊ยน เจียม-ปั์ว-โด๊ะ-แฑง เปียะ เม่ย บัว กั๊บ ฒุ้น เญย ต๋อง , แอ๋ง ม่าย ล่าน เมี่ยน จ่ม เมี่ยน ฒุ เจี๊ยน ลุย-โหว-ฮู้ หย่า เปียะ ต้าย ,
59002003	เม่ย บัว ท่าย ฒุ ลุย-โหว หลง วั้ว ล่าน ฯฒฯ บั๋ว นิ่น , “ ต้าย เฒว์ย น้าย หลง เจี๋ย เญย ต๋อง โอ่ . ” แอ๋ง บั๋ว จ่ม วั้ว ล่าน , “ โซ้ว เจี๊ยน หน่าย . ไม้ เฒย นอ , ต้าย เฒว์ย เยีย น้าย เหฒา-เฮลน . ”
59002004	ฮนั้ง หน่าย เยียม เม่ย บัว กะญั์ว เม่ย บัว ปุน ฆอย โหฒว เหฒีย ฮ่อง เมี่ยน ไม้ เฒ์ย ? เม่ย บัว หล่ง เม่ย บัว กั้น เอ๊าะ ไห่ เญย เฮญี้ยว สัม เมี่ยน ไม้ เฒ์ย ?
59002005	เยีย ฮนั้ม ไห่ เญย ก๋อ-โย์ว อ่า , เม่ย บัว หมวัง โอ่ . ทิน-ฮู่ง กิ๊น ป้าม เกน เญย เมี่ยน จ่ม เมี่ยน ต้าย เหว่ย ปุน นิ่น บัว ปุ๊ด เสียน ฟิม เญย ฒ่อย หย่า ปุน นิ่น บัว ตุ๊ หฑิบ ทิน-ฮู่ง เญย กั๊วะ , ต้ง ทิน-ฮู่ง แล์ง ปุน ฮนั้ม นิ่น วั้ว เต๋ย เมี่ยน เญย กั๊วะ .
59002006	มป่า เม่ย บัว หมั่ง เผีย เมี่ยน จ่ม เมี่ยน . โหฒว โตะ เม่ย บัว เซ ต้ง ปุ๊ด-ฒ่อย เมี่ยน ไม้ เฒ์ย ? ทอ เม่ย บัว มี่ง วั้ว สี่ ต้อง หย่า ต้ง ปุ๊ด-ฒ่อย เมี่ยน ไม้ เฒ์ย ?
59002007	ต้ง น้าย เต๋ย ปุ๊ด-ฒ่อย เมี่ยน ก๊อง โตะ เม่ย บัว เหญี่ยม วั้ว นอม จ๋าย เญย บั๋ว ไม้ เฒ์ย ?
59002008	กีง-โซว เฟี้ย เจี๊ยน ก๊อง , “ อ๋อย หฒุ ฮนั้ม เมี่ยน ฮนั้ง ฮนั้ม กั้น นอ . ”
59002009	มป่า สี ก๊อง เม่ย บัว ท่าย น้าย ล่าน , หมั่ง ไฝ วั้ว ล่าน , เม่ย บัว ฯฒฯ ป์าม ฒุ์ย . เล์ย-หลัด หย่า ตี่ง เม่ย บัว เญย ฒุ์ย อ๊ะ .
59002010	หาย เต้า กัน เหฑ่ง เล์ย-หลัด มป่า ต่อง เหยียด ติ้ว , เซ ฟี่ ฮนั้ง ต่อง เหฑ่ง ติ้วๆ อ๊ะ .
59002011	ทิน-ฮู่ง ก๊อง , “ ไม้ ตู๋ง เหฮยียน เอ๊า เหฮยียน โหฆ , ” “ ไม้ ตู๋ง ไต๋ เมี่ยน . ”
59002012	เม่ย บัว อ๋อย หฒิว ปุน เมี่ยน ตุ๊ ปู๋ง ฆอย เญย เล์ย หฒุ เซี้ยม . ฮนั้ง หน่าย เม่ย บัว ก๊อง เญย เหธา โหฒว เญย อ๋อย หฒุ ต๋อย วั้ว หญู่ง เล์ย .
59002013	หาย เต้า ไม้ ค้อ-เลี่ยน เมี่ยน , เถา เซี้ยม ฒุ์ย วั้ว หฒั่น ทิน-ฮู่ง ฯฒฯ ไม้ ค้อ-เลี่ยน วั้ว เต้า . ค้อ-เลี่ยน เมี่ยน เญย สี่ ฮี่ง เจี๋ย ตี่ง ฒุ์ย เญย เจ๊า .
59002014	เยีย เญย ก๋อ-โย์ว อ่า , หาย เต้า ก๊อง นิ่น ม่าย เสียน ฟิม หย่า ไม้ เอย เจี๊ยน ฑุ่ย ก๊อง เญย โหฒว นอ , ฝู่ง ม่าย ลั่ม หล่ง ? นิ่น เญย เสียน ฟิม ไฮ่ เหฌียว นิ่น ไฟ ?
59002015	สี ก๊อง ม่าย เต้า ก๋อ-โย์ว ไฟ ต่อ เฑี์ย ไม้ ม่าย ลุย-โหว ฒุ , หฮนาง-ต๋น หย่า ไม้ ม่าย หญั่น ,
59002016	เม่ย บัว หย่า ม่าย เต้า บั๋ว นิ่น , “ แป้ง ออน เญย มี่ง อ๊ะ . ฒุ เซี้ยว หญั่น เป๊ว โอ่ . ” มป่า นิ่น เฉียม หล่ง เญย กะน้าย หย่า ไม้ ปุน . น้าย ฝู่ง ม่าย ลั่ม หล่ง ?
59002017	เสียน ฟิม หย่า ฮนั้ง หน่าย นอ . ขูง เสียน ฮนั้ง หย่า ไม้ เอย เจี๊ยน โหฒว เซ ต๋อง ไต่ หมี่ อ๊ะ .
59002018	มป่า ม่าย เมี่ยน อ๋อย ก๊อง , “ เม่ย ม่าย เสียน ฟิม , เยีย ม่าย เยีย โหฒว เญย สี่ . ” เยีย ฯฒฯ เตา , “ วั้ว หญู่ง ปุน เยีย หมั่ง ก๋า เม่ย ฮนั้ง หาย นอ ไฮ่ ม่าย เสียน ฟิม หย่า ไม้ เอย เจี๊ยน โหฒว หาย หญู่ง ? เยีย ฯฒฯ ปุน เม่ย หมั่ง เยีย โหฒว เญย สี่ ปุน ธีง เยีย เญย เสียน ฟิม . ”
59002019	เม่ย เสียน ขูง ม่าย ดุ เต้า ทิน-ฮู่ง ฮนั้ง ไฟ ? หลง อ๊ะ . เลี่ยม เมี้ยน หย่า เสียน , กั้ม เหฑีย ไห่ , ซิน หฒิน เหฑ่ง .
59002020	เมี่ยน หฮงง เมี่ยน อ้า ! ขูง เสียน ฮนั้ง , ไม้ เอย เจี๊ยน โหฒว เซ ไม้ ลั่ม หล่ง . เม่ย บัว อ๋อย เยีย ปิ๋ว เม่ง ปุน เม่ย บัว ฮิ้ว ไฟ ?
59002021	บัว เญย อง-ถาย-แงะ , อับ​ลา​ฮัม , ฮนั้ง หาย นอ ตุ๊ เหธา ทิน-ฮู่ง หอบ เฮญี้ยว ? เซ เหว่ย นิ่น โหฒว เญย สี่ , ต้ง นิ่น ต้อ นิ่น เญย ตอน , อี​สัก , อัน วั้ว เหฒี่ย-ต้อง อ๋อย เหฒี่ย ปุน ทิน-ฮู่ง .
59002022	เม่ย บัว ปวัด เญย ไฟ ? อับ​ลา​ฮัม เญย เสียน ฟิม เหธา โหฒว เญย สี่ กั๊บ เจี๊ยน . นิ่น โหฒว เญย สี่ ฯฒฯ ปุน นิ่น เญย เสียน ฟิม ตุ้น ยุ่น ฑ่อย .
59002023	ฮนั้ง หน่าย , กีง-โซว เญย หว่า ธ้วด ต้าย ต๋อย-ติ่ว เหฑ่ง . กีง-โซว ก๊อง , “ อับ​ลา​ฮัม เสียน ทิน-ฮู่ง . เหว่ย นิ่น เสียน , ทิน-ฮู่ง ฯฒฯ ฝุน นิ่น โหฒว ตุ๊ หอบ ทิน-ฮู่ง เญย เฮญี้ยว . ” อับ​ลา​ฮัม ฯฒฯ ตุ๊ เม่ง โหฒว ทิน-ฮู่ง เญย โล์-แกง ต่อย .
59002024	ฮนั้ง น้าย , เม่ย บัว ปวัด เญย , เมี่ยน ตุ๊ เหธา ทิน-ฮู่ง หอบ เฮญี้ยว เซ เหว่ย นิ่น บัว โหฒว เญย สี่ , ไม้ เฒ์ย ขูง เหว่ย เสียน ฮนั้ง .
59002025	วั้ว เต้า หม่าย ป๊วน-ซิน เญย มเซียะ ตอน , ลา​หับ , ฟี่ ฮนั้ง เญย , เหว่ย นิ่น โหฒว เญย สี่ ตุ๊ เหธา ทิน-ฮู่ง หอบ เฮญี้ยว , ต้ง นิ่น ฒิบ ธ้าย จั๊วะ เญย ยิว​ไท เมี่ยน หย่า ปู๋ง นิ่น บัว ธ้วด กั้น ติ้ว เจ๊า .
59002026	สี ก๊อง ซิน ไม้ ม่าย เฉีย , เมี่ยน ฯฒฯ ไต่ หมี่ อ๊ะ . เสียน ฟิม หย่า ฟี่ ฮนั้ง เญย . ไม้ เอย เจี๊ยน โหฒว เซ ไม้ ลั่ม หล่ง , ฮนั้ง ไต่ หมี่ อ๊ะ นอ .
59003001	เยีย เญย ก๋อ-โย์ว อ่า , เม่ย บัว ไม้ หฒุ ม่าย เมี่ยน ธั้ม โหฒว ฟิน-แซง , เหว่ย หฒุ เม่ย บัว ฮิ้ว ตุ๊ เยีย บัว โหฒว ฟิน-แซง เญย เมี่ยน อ๋อย หฒุ เซี้ยม เก้า เฮนี้ย เจี๋ย ไม้ โหฒว เญย เมี่ยน .
59003002	บัว เต้าๆ โหฒว ต่อง ธั้ม-หญู่ง เญย . หาย เต้า เหยียด ลิ์ว ไม้ ก๊อง ต่อง หาย หญู่ง , วั้ว เต้า เซ ตุ้น ยุ่น เญย เมี่ยน , ไฮ่ กุ๊น ตุ๊ เหฑ่ง นิ่น กั้น เญย ซิน .
59003003	บัว เฒาะ ฮลาง-โค้ว ฟับ เจี๊ยน ม์า เญย ฑุ่ย แป๋ง เหว่ย ปุน ม์า หมวัง บัว . บัว ฯฒฯ ไฮ่ กุ๊น เหฑ่ง นิ่น เญย ซิน , ปุน นิ่น มี่ง หาย หย่า ตุ๊ .
59003004	ฮนั้ม หมั่ง ก๋า ฑั้ง ! ไม้ กุ๊น ฑั้ง ด่ง หาย โฮล หย่า หฒุ ต้ม หฑยาว ป่วน มี่ง , ฑั้ง-เจียน หล่ง ฑั้ง-เบียด ไฝ ! เญย , เอย นิ่น เญย เฮญี้ยว ก๊อย มี่ง ก๊อย ต้าย .
59003005	เบียด หย่า ฟี่ ฮนั้ง เญย . ไม้ กุ๊น เซ ซิน หฒั่ง เญย เหยียด หญู่ง ไฝ เญย , มป่า ไฮ่ ปู๋ง ตุ๊ ต้ม หว่า . หย่า ฮนั้ม หมั่ง ก๋า ! ติ๊ เตียน โต์ว-เบียด ฮนั้ง มป่า ไฮ่ เหฒียะ เหฑ่ง ต้ม เก้ม .
59003006	เบียด เซ ฮนั้ง โต์ว นอ . เบียด โหฒว ซิน เญย เหยียด หญู่ง หย่า เอ๊าะ ไห่ , ปุน เอ๊าะ เญย สี่ ธ้วด ปวั๊ง เหฑ่ง ซิน . เบียด เตี๊ยม เจี๊ยน เยียม เต่ย หญัวะ ต้าย เญย โต์ว . เหยียด เสย ม่าย น้าย หญู่ง โต์ว เหฒียะ เจี๊ยน บัว เยียม .
59003007	หญู่งๆ แซง-คู้ , เฮยี่ย ฒ่อย , เหนาะ , นาง , เบย์า , ป้าม เมี่ยน ไฮ่ กุ๊น ตุ๊ ฮี่ง , ฒู้ง กุ๊น ตุ๊ บัวะ หมี่ อ๊ะ .
59003008	มป่า เบียด , ไม้ ม่าย หาย เต้า ไฮ่ กุ๊น ตุ๊ เจี๊ยน . เบียด เซ เอ๊าะ ไห่ , ไม้ ไฮ่ กุ๊น ไม้ เจี๊ยน , ม่าย แหล่ง ไต่ เมี่ยน เญย เดีย ปวั๊ง เหฑ่ง .
59003009	บัว หล่ง เบียด เธง เฒี้ยว หฒั่ง เตี๋ย , หย่า หล่ง เหฒียว เมี่ยน , ต้ง หฒั่ง เตี๋ย เหฒย ธ้วด ต้าย ฒวั้ง นิ่น กั้น หย่า ฮนั้ง นิ่น กั้น นอ .
59003010	เธง เญย หว่า เหธา เหฒียว เญย หว่า จวั่ง ซูง ฑุ่ย ธ้วด . เยีย เญย ก๋อ-โย์ว อ้า ! ฮนั้ง หน่าย หฒะเก้ง ไม้ หอบ เหยียด เต๋ย .
59003011	คู้ เญย ววม เหธา ไม้ คู้ เญย ววม ไฮ่ จวั่ง นอม ฒี้ง ธ้วด ไฟ ?
59003012	เยีย เญย ก๋อ-โย์ว อ้า ! ง่ง หญอ เดี๋ยง ไฮ่ เฒี่ยง กะลั้น เปี๊ยว ไฟ ? อะหงุ่น เฮมย ไฮ่ เฒี่ยง ง่ง หญอ เปี๊ยว ไฟ ? ววม-ฑ่าย ฒี้ง หย่า ไม้ ไฮ่ ธ้วด คู้ เญย ววม .
59003013	เยียม เม่ย บัว หน่าย , ม่าย หาย เต้า ไกว เญย , ธง-เม่ง เญย ไฟ ? นิ่น อ๋อย หฒุ หล่ง ส่วน เฮญี้ยว , หล่ง ธง-เม่ง โหฒว คู้ สี่ ปุน ธีง นิ่น ต้ง หน่าย หญู่ง เมี่ยน .
59003014	สี ก๊อง เม่ย เฮญี้ยว อิม , เหมว่ย เจี๊ยะ , ขูง โต้ว กั้น ตุ๊ หลง ฮนั้ง , ไม้ ตู๋ง เธง กั้น ม่าย ธง-เม่ง . ไม้ ตู๋ง ก๊อง-แปะ แหง่ง เฒียน เล์ย .
59003015	น้าย หญู่ง ธง-เม่ง เซ ไม้ ฮนั้ง เยียม กู้ หงว่าย ต้าย เญย ธง-เม่ง . เซ ป้าม เกน เญย , ต้ง เยียม เมี่ยน เญย เฮญี้ยว ธ้วด ต้าย เญย , หย่า เยียม เมี้ยน ธ้วด ต้าย เญย ธง-เม่ง .
59003016	หาย นอม ต๋อง ม่าย เมี่ยน เหมว่ย เจี๊ยะ , โต้ว กั้น ตุ๊ หลง , วั้ว นอม ต๋อง ฯฒฯ เหธว หลุ่น , ม่าย หญู่งๆ หว่าย สี่ ธ้วด .
59003017	เยียม กู้ หงว่าย ต้าย เญย ธง-เม่ง ตะเยี้ยด เซ ธีง-เหฑ่ง เญย , หย่า แป้ง ออน เญย , ส่วน เญย , เห่ ตุ๊ ก๊อง เญย . น้าย หญู่ง ธง-เม่ง ปุน ล่าน ค้อ-เลี่ยน ล่าน , หย่า ขูง โหฒว ธ้วด คู้ สี่ ฮนั้ง , ไม้ หมั่ง ไฝ หาย เต้า , หย่า ไม้ ม่าย เป้ย หฒะ เฮญี้ยว ฌ้วด เญย สี่ .
59003018	หาย เต้า ขวิน อี ปูง เมี่ยน หอบ เฮญี้ยว ต้าย เซ หฒวัง แป้ง ออน เญย ญิม . เซียว ต้าย เญย เหยียด ฒู้ง ฯฒฯ หลง เญย .
59004001	เยียม เม่ย บัว กะญั์ว หาย หญู่ง ปุน เม่ย บัว แฑง จ๋า เบ๊าะ จ๋า ? เซ หลาย เม่ย บัว เญย เฮญี้ยว ม่าย หั่น เญย สี่ หธีง ห่อย เม่ย บัว เบ๊าะ จ๋า ไม้ เฒ์ย ?
59004002	เม่ย บัว หั่น อ๋อย ตุ๊ กะน้าย หย่า ไม้ ไฮ่ ตุ๊ ฯฒฯ ไต๋ เมี่ยน . เม้า เมี่ยน เญย กะน้าย มป่า ไม้ ไฮ่ ตุ๊ ฯฒฯ แฑง จ๋า เบ๊าะ จ๋า . เม่ย บัว อ๋อย หล่ง เญย เม่ย บัว ไม้ ม่าย เหว่ย หฒุ เม่ย บัว ไม้ โท้ ทิน-ฮู่ง .
59004003	เม่ย บัว โท้ ลิ์ว หย่า ไม้ ตุ๊ เหว่ย หฒุ เม่ย บัว โท้ ต่อง , ขูง อ๋อย หล่ง ต้อ มี่ง โหฒว เฮ่น เบี๋ยน ฮนั้ง .
59004004	ม่าย เฮยี่ย เฮญี้ยว เญย เมี่ยน อ้า ! เม่ย บัว ไม้ ฮิ้ว ตุ๊ ไฟ ? เหธา ป้าม เกน โหฒว ต่อย เซ เหธา ทิน-ฮู่ง ต๊า วิน . หาย เต้า ตี่ง เหธา ป้าม เกน โหฒว ต่อย , วั้ว เต้า เป๋น ทิน-ฮู่ง เญย วิน-วั้ง อ๊ะ .
59004005	เม่ย บัว ฮนั้ม ต้าย น้าย เต๋ย กีง-โซว เญย หว่า ไม้ ม่าย เอ๋ย เล์ย ไฟ ? กีง-โซว ก๊อง , “ ทิน-ฮู่ง ปุน เยียม บัว เญย เฮญี้ยว วั้ว เต้า สีง ลี่ง แฑง เจี๊ยน อ๋อย กุ๊น บัว . ” “ ทิน-ฮู่ง แหง่ง เจี๊ยน เธง-โฮล เญย เมี่ยน , มป่า นิ่น เหธย เอน ปุน เหญี่ยม กั้น โหฒว ไฝ เญย เมี่ยน . ”
59004006	มป่า นิ่น หย่า จา เหธย เอน เก้า ธั้ม . เหว่ย น้าย กีง-โซว ก๊อง , “ ทิน-ฮู่ง แหง่ง เจี๊ยน เธง-โฮล เญย เมี่ยน , มป่า นิ่น เหธย เอน ปุน เหญี่ยม กั้น โหฒว ไฝ เญย เมี่ยน . ”
59004007	ฮนั้ง หน่าย อ๋อย หฒุ บัวะ ทิน-ฮู่ง กุ๊น . อ๋อย หฒุ แหง่ง เจี๊ยน เมี้ยน เญย ฮู่ง , ซา​ตาน , นิ่น ฯฒฯ เปย๋า เม่ย บัว อ๊ะ .
59004008	อ๋อย หฒุ มี่ง นิด เจี๊ยน ทิน-ฮู่ง , ทิน-ฮู่ง ฯฒฯ ต้าย นิด เจี๊ยน เม่ย บัว . ฒุ์ย-เมี่ยน อ้า ! อ๋อย หฒุ หฑาว เหฑ่ง ปั์ว . อี ติ่ว เฮญี้ยว เญย เมี่ยน อ้า ! อ๋อย หฒุ หฑาว เม่ย บัว เญย เฮญี้ยว ธีง-เหฑ่ง ต้าย .
59004009	อ๋อย หฒุ เฑ่า ไห่ , ปู๋ง-ซีง ปู๋ง-เฉีย เญย เญี้ยม . เม่ย บัว คู่ จั๊ด , อ๋อย หฒุ ก๊อย ต้าย เญี้ยม . เม่ย บัว เฌียน-โย่ว , ออน-เหลาะ , อ๋อย หฒุ ก๊อย ต้าย เป๋น โยว-เฑ่า .
59004010	อ๋อย หฒุ เยียม เฒี้ยว เญย หฑะเฮมียน เหญี่ยม กั้น โหฒว ไฝ , นิ่น ฯฒฯ ท่าย เม่ย บัว ฝาว .
59004011	ก๋อ - โย์ว อ่า , ล่าน ไม้ ตู๋ง ต้าน ล่าน . หาย เต้า ต้าน นิ่น เญย ก๋อ-โย์ว ไฟ ตี่ง ก๋อ-โย์ว ม่าย ฒุ์ย , วั้ว เต้า หย่า ฟี่ ฮนั้ง เญย ต้าน เล์ย-หลัด หย่า ตี่ง เล์ย-หลัด เซ ไม้ หอบ . สี ก๊อง เม่ย ตี่ง เล์ย-หลัด เซ ไม้ หอบ , เม่ย ฯฒฯ ไม้ เฒ์ย เอย เล์ย-หลัด เญย เมี่ยน . เม่ย โหฒว ตี่ง เล์ย-หลัด เญย เมี่ยน .
59004012	ขูง ม่าย ดุ เต้า เหลียบ เจี์ย เล์ย-หลัด หย่า โหฒว เซี้ยม ฒุ์ย เจียน , เซ ต้ง ทิน-ฮู่ง , ต้ง ไฮ่ เหฌียว เมี่ยน หย่า ไฮ่ เหมียด เมี่ยน วั้ว เต้า . วั้ว หญู่ง เม่ย กั้น นี ? เม่ย โหฒว หาย เต้า หธีง ต้าย ไฮ่ ตี่ง เม่ย ก๋อ-โย์ว เญย ฒุ์ย ?
59004013	ก๊อง น้าย เต๋ย หว่า เญย เมี่ยน หมวัง เยีย ม่าะ ! เม่ย บัว ก๊อง , “ อี้ ฮนอย ไฟ ฌัง ฮนอย เยีย บัว อ๋อย มี่ง น้าย นอม ฒี่ง ไฟ วั้ว นอม ฒี่ง , เยียม วั้ว โหฒว เหยียด หฮญัง เญย แซง-เอ๋ย ตุ๊ เหล่ย . ”
59004014	มป่า เม่ย บัว เลี่ยม ไม้ ฮิ้ว ตุ๊ ฌัง ฮนอย เม่ย บัว เญย แหม่ง อ๋อย ฮนั้ง หาย นอ . เม่ย บัว เซ ฮนั้ง ติ๊ เตียน โหม่ว นอ , ธ้วด ตั้ง ฮนั้ง แอ๋ง หมิด หมี่ อ๊ะ .
59004015	เม่ย บัว หอบ หฒุ ก๊อง , “ สี ก๊อง เฒี้ยว เญย หฒะเอ๋ย , เยีย บัว ไฮ่ เฒี่ยง เจี๊ยน โหฒว น้าย หญู่ง , โหฒว วั้ว หญู่ง . ”
59004016	มป่า เม่ย บัว เธง-โฮล , ปู๋ง หว่า-เหมา . ปู๋ง น้าย หญู่ง ต้ม หว่า เหยียด ฒู้ง เซ เอ๊าะ ไห่ .
59004017	ฮนั้ง หน่าย , หาย เต้า ฮิ้ว ตุ๊ นิ่น หอบ หฒุ โหฒว หาย หญู่ง คู้ สี่ , นิ่น หย่า ไม้ โหฒว , วั้ว เต้า ฯฒฯ ม่าย ฒุ์ย อ๊ะ .
59005001	ปุ๊ด - ฒ่อย เมี่ยน อ้า ! หมวัง เยีย ก๊อง โอ่ . อ๋อย หฒุ เหว่ย เม่ย บัว อ๋อย ปวั้ง เญย โค้ว หน่าน ปู๋ง-ซีง ปู๋ง-เฉีย เญย เญี้ยม .
59005002	เม่ย บัว เญย ฒิ่น ฒ่อย หยุ เหฑ่ง , ลุย-โหว หฒุ แกง หงาด หว่าย เหฑ่ง .
59005003	เม่ย บัว เญย เจียม ญ่าน เจี๋ย หฑีง หมี่ อ๊ะ . น้าย หฑีง โหฒว ฒอง-เหฒง ปุน ธีง เม่ย บัว ต่อง . หฑีง หย่า อ๋อย ฮนั้ง โต์ว นอ , ปั๊ว เหฑ่ง เม่ย บัว เญย ซิน . เยียม น้าย เต๋ย ฆะฮ้า ลาย เญย ฮนอย เม่ย บัว ขูง เซียว เจี๊ยน ฒิ่น ฒ่อย ฮนั้ง .
59005004	เม่ย บัว ไม้ คอย กง-ฒิ่น ปุน เถง เม่ย บัว โหฒว เด่ย เญย เมี่ยน . น้าย เต๋ย กง-ฒิ่น เห่ว เจี๊ยน โก๋ เม่ย บัว . หมวัง ก๋า ! เถง เม่ย บัว เซียว แกง-หฒวัง เญย เมี่ยน เญย เฉีย ฝาว เถา เน่น เจี๋ย เญย เฒี้ยว เญย มน่อม .
59005005	เม่ย บัว เยียม เสย หฒั่ง ขูง หญั่น หลง ฮบ หลง หฒาว เฮ่น เบี๋ยน ฮนั้ง . น้าย เซ ฮนั้ง หวุย กั้น จุ่น ฒั้ว หฒุ ไต๋ วั้ว ฮนอย .
59005006	เม่ย บัว ตี่ง ฒุ์ย หย่า ไต๋ คู้ เมี่ยน , นิ่น หย่า ไม้ แหง่ง เม่ย บัว .
59005007	ก๋อ - โย์ว อ่า , เม่ย บัว อ๋อย หฒุ หล่ง หน่อย ฒั้ว เถา เฒี้ยว แอ๋ง ต้าย . หมั่ง ก๋า ! โหฒว เด่ย เญย เมี่ยน ด่ง หาย หล่ง หน่อย ฒั้ว เจี๊ยน เซียว เด่ย จ๋าย ไห่ เญย ล่าง หฒิ . นิ่น หย่า หล่ง หน่อย ฒั้ว เธียว-เกน บยู่ง เหธา ธุน-เกน บยู่ง ต้าย .
59005008	เม่ย บัว หย่า อ๋อย หฒุ หล่ง หน่อย , เหลียบ ตี่ง เฮญี้ยว เหว่ย หฒุ เฒี้ยว ต้าย เญย ฮนอย เถา ฟัด อ๊ะ .
59005009	ก๋อ-โย์ว อ่า , เม่ย บัว ไม้ ตู๋ง ล่าน งบ ล่าน เหว่ย ปุน เม่ย บัว ไม้ หฒุ เซี้ยม ฒุ์ย . หมั่ง ก๋า , เซี้ยม ฒุ์ย เจียน ฒู้ง โซ้ว เจี๊ยน วั้ว แก้ง ด่าง อ๊ะ !
59005010	เยีย เญย ก๋อ-โย์ว อ่า , จั๋ง เจี๊ยน ฒิ่น ด่าง เต๊ง เฒี้ยว เญย บั๋ว ก๊อง วั้ว เต๋ย โต่ว หว่า เมี่ยน . นิ่น บัว เสี่ยว โค้ว หย่า หล่ง หน่อย เตี๊ย . เม่ย บัว อ๋อย หฒุ หล่ง นิ่น บัว โหฒว หญู่ง เฒ้ย .
59005011	บัว ก๊อง , หล่ง หน่อย เตี๊ย เถา ต้าว เญย เมี่ยน ม่าย ออน-เหลาะ . เม่ย บัว ไฮ์ เจี๋ย วั้ว เต้า โย้บ หล่ง หน่อย เตี๊ย ตุ๊ โค้ว . หย่า ฮิ้ว ตุ๊ เซ้ด เมว์ย เฒี้ยว ด่ง หาย ค้อ-เลี่ยน เมี่ยน , โหฒว หลง ปุน เมี่ยน .
59005012	เยีย เญย ก๋อ-โย์ว อ่า , เก้า เจี๊ยน เจี๋ย เซ ไม้ ตู๋ง เฒี้ยง ลู่ง เฒี้ยง เดา ไฟ เฒี้ยง หาย หญู่ง แล์ง หว่า . หาย หญู่ง “ เฒ์ย ” ฯฒฯ ก๊อง “ เฒ์ย . ” หาย หญู่ง “ ไม้ เฒ์ย ” ฯฒฯ ก๊อง “ ไม้ เฒ์ย ” เหว่ย ปุน เม่ย บัว ไม้ หฒุ ตี่ง ฒุ์ย .
59005013	เยียม เม่ย บัว กะญั์ว หาย เต้า ม่าย ขวน น่าน ไฟ ? วั้ว เต้า อ๋อย หฒุ เต๋า เก๋า . หาย เต้า ม่าย ออน-เหลาะ ไฟ ? อ๋อย หฒุ ป๋าว เธง ทิน-ฮู่ง เญย ฑูง .
59005014	เม่ย บัว หาย เต้า ปุ๊ด แป่ง ไฟ ? นิ่น อ๋อย หฒุ เห่ว จิว-ปาง เญย เมี่ยน โก๋ ต้าย เถง เต๋า เก๋า หย่า เต๊ง เฒี้ยว เญย บั๋ว เฒาะ โย่ว เฮยี้ยด เจี๊ยน นิ่น เญย ซิน .
59005015	หล่ง เสียน ฟิม เต๋า เก๋า ฯฒฯ เหฌียว ตุ๊ แป่ง เมี่ยน , เฒี้ยว หย่า อ๋อย ปุน นิ่น หลง ต้าย . สี ก๊อง นิ่น ป์าม ฒุ์ย , ทิน-ฮู่ง ฯฒฯ กวั่ง นิ่น เญย ฒุ์ย หมี่ อ๊ะ .
59005016	ฮนั้ง หน่าย , เม่ย บัว ล่าน อ๋อย หฒุ เหญี่ยม ฒุ์ย ปุน ล่าน , ล่าน อ๋อย หฒุ เถง ล่าน เต๋า เก๋า . เม่ย บัว เญย แป่ง ฯฒฯ หลง หมี่ อ๊ะ . คู้ เมี่ยน เต๋า เก๋า , นิ่น เต๋า เก๋า เญย หว่า ม่าย ชะ หย่า ลี่ง ไห่ .
59005017	เอ​ลี​ยา เซ เหยียด เต้า ป้าม เมี่ยน , เหธา บัว ฟี่ ฮนั้ง เญย . นิ่น หล่ง เฮญี้ยว เหฌี่ย ชะ เต๋า เก๋า โท้ ทิน-ฮู่ง ไม้ ตู๋ง ปุน ลู่ง ตุ้ย บยู่ง . ลู่ง ฯฒฯ ไม้ ตุ้ย บยู่ง ปัว หฮญัง-เปี๋ยน .
59005018	เอ​ลี​ยา แอ๋ง เต๋า เก๋า , ลู่ง ฯฒฯ ตุ้ย บยู่ง . เดา หย่า ธ้วด แกง-หฒวัง อ๊ะ .
59005019	เยีย เญย ก๋อ-โย์ว อ่า , สี ก๊อง เยียม เม่ย บัว กะญั์ว ม่าย เต้า เล่ย เฒียน เล์ย มี่ง ต่อง เจ๊า , แอ๋ง ม่าย เต้า เคน นิ่น หฑวน ต้าย นอ ,
59005020	อ๋อย หฒุ จั๋ง เจี๊ยน หาย เต้า เคน ยั่ง ต่อง เจ๊า เญย ฒุ์ย-เมี่ยน หฑวน ต้าย , วั้ว เต้า ฯฒฯ เหฌียว ฒุ์ย-เมี่ยน ไม้ หฒุ ไต่ . ม่าย ฒุ์ย ธั้ม มป่า ตุ๊ ทิน-ฮู่ง กวั่ง เหฑ่ง หมี่ อ๊ะ .
60001001	เยีย , ปี​เต , โหฒว เย​ซู กี​ตู่ เญย กง-โฒ่ . เยีย เฟี้ย เฝียน ปุน ทิน-ฮู่ง กิ๊น ต้าย เญย เมี่ยน , ต้ง หฒุ เปย๋า เยียม หฑาน ปอน​ทัด แซ้ง , กา​ลา​เทีย , คับ​ปา​โด​เซีย , เอ​เซีย เหธา บิ​ที​เนีย แซ้ง เญย เมี่ยน .
60001002	หฒั่ง เตี๋ย ทิน-ฮู่ง เอย นิ่น เญย หฒะเอ๋ย จา-ด่าง กิ๊น เม่ย บัว ต้าย . นิ่น เญย สีง ลี่ง ปุน เม่ย บัว โหฒว ธีง-เหฑ่ง เมี่ยน เหว่ย ปุน เม่ย บัว หมวัง เย​ซู กี​ตู่ หย่า ตุ๊ เย​ซู เญย ฑย้าม หฑาว เหฑ่ง เม่ย บัว . โท้ ทิน-ฮู่ง เหธย เอน เหธย แป้ง ออน ธั้มๆ เญย ปุน เม่ย บัว .
60001003	บัว อ๋อย หฒุ เธง บัว เญย เฒี้ยว เย​ซู กี​ตู่ เญย เตีย , ทิน-ฮู่ง . นิ่น หฒะเก้ง ! ค้อ-เลี่ยน ไห่ บัว . เย​ซู กี​ตู่ ไต่ มี่ง , ทิน-ฮู่ง แอ๋ง ปุน นั่ง ต้าย , ปุน บัว เขา นิ่น แอ๋ง เซียง-ยู์ง เจี๋ย , ฯฒฯ ตุ๊ เหยียด ลิ์ว ม่าย ลั่ม ฮนั้ม ต๋อง .
60001004	ฮนั้ง หน่าย บัว ฯฒฯ ไฮ่ เสี่ยว ไม้ ไฮ่ เหมียด , ไม้ ไฮ่ ฮู้ , ไม้ ไฮ่ หฒิด เญย ป่วน , ต้ง ทิน-ฮู่ง เหว่ย นิ่น เญย เมี่ยน เซียว เจี๊ยน วั้ว ทิน-ต้อง เญย ป่วน .
60001005	เหว่ย เม่ย บัว เสียน , เม่ย บัว ตุ๊ ทิน-ฮู่ง เญย ชะ เปว เจี๊ยน , ฒั้ว เถา เซ้ด เมว์ย เญย ฮนอย ทิน-ฮู่ง หลิ่ว เล์ย เหฒียง เญย เหฌียว เอน ธ้วด ต้าย .
60001006	เหว่ย น้าย เม่ย บัว อ๋อย หฒุ ออน-เหลาะ ไม้ กุ๊น อี้ หฒั่น หฒุ เสย , เสี่ยว ธั้ม-หญู่ง โค้ว หน่าน , เฑ่า หธาม ป๊า .
60001007	น้าย เต๋ย สี่ เซ เหว่ย ปุน ธีง เม่ย บัว เฒียนๆ เญย เสียน . เสียน ฟิม เซ เก้า จ๋าย เจี๋ย เจียม . ไม้ กุ๊น เจียม ไฮ่ หฒิด หธ่อ อ๋อย หฒุ หล่ง โต์ว สิน . ฮนั้ง หน่าย , อ๋อย หฒุ เสย หมั่ง เม่ย บัว เญย เสียน ฟิม . เถา เย​ซู กี​ตู่ แอ๋ง ต้าย วั้ว หฒั่น , ทิน-ฮู่ง ฯฒฯ เธง เม่ย บัว , ท่าย เม่ย บัว , ปุน เม่ย บัว ตุ๊ ฌัง-หล่าง .
60001008	ไม้ กุ๊น เม่ย บัว ไม้ แก้ง ปวัด เจี๋ย นิ่น , เม่ย บัว ฮนั้ม นิ่น . ไม้ กุ๊น เม่ย บัว อี้ หฒั่น หมั่ง ไม้ ปวัด นิ่น , เม่ย บัว หย่า เสียน นิ่น ฯฒฯ หฒะเก้ง ! ม่าย ออน-เหลาะ อ๊ะ , ฒู้ง ไม้ ม่าย หว่า ก๊อง ,
60001009	เหว่ย หฒุ เม่ย บัว เญย ลี่ง ว่วน ตุ๊ เหฌียว . น้าย เซ เหว่ย เม่ย บัว เญย เสียน ฟิม .
60001010	โต่ว หว่า เมี่ยน ก๊อง เถา ทิน-ฮู่ง อ๋อย ปุน เม่ย บัว เญย เอน . นิ่น บัว หลงๆ เญย ฒ่า หมั่ง หย่า ฒิ่ม ล์อ น้าย เหฌียว เอน .
60001011	น้าย เต๋ย เมี่ยน ม่าย กี​ตู่ เญย สีง ลี่ง เยียม นิ่น บัว กะญั์ว จา-ด่าง ก๊อง กี​ตู่ อ๋อย หฒุ เสี่ยว โค้ว , มป่า ฆะฮ้า อ๋อย ตุ๊ เญย ฌัง-หล่าง . นิ่น บัว ชะ ฒ่า หมั่ง น้าย เต๋ย สี่ เถา หาย หฒั่น ธ้วด หย่า อ๋อย ฮนั้ง หาย นอ ธ้วด .
60001012	ทิน-ฮู่ง ปุน น้าย เต๋ย โต่ว หว่า เมี่ยน ฮิ้ว ตุ๊ นิ่น บัว โหฒว เญย กง เซ ไม้ เฒ์ย เหว่ย เถง นิ่น บัว กั้น , เซ เหว่ย เถง เม่ย บัว . นิ่น บัว โต่ว ต้าย ก๊อง เญย สี่ เม่ย บัว อี้ หฒั่น ไฮ์ เมี่ยน ฒุ่น คู้ เฝียน บั๋ว เม่ย บัว . น้าย เต๋ย ฒุ่น คู้ เฝียน เญย เมี่ยน หย่า เขา เยียม ทิน-ต้อง พ้าย ต้าย เญย สีง ลี่ง ฒุ่น . เลี่ยม ฟิน-เมี่ยน หย่า อ๋อย ฮิ้ว น้าย เต๋ย สี่ .
60001013	เหว่ย น้าย อ๋อย หฒุ หลิ่ว เล์ย เหฒียง เฮญี้ยว , กุ๊น เจี๊ยน กั้น , หย่า หล่ง เหฑ่ง เฮญี้ยว ฮนั้ม เย​ซู กี​ตู่ แอ๋ง ต้าย วั้ว หฒั่น นิ่น อ๋อย เหธย ปุน เม่ย บัว เญย เอน .
60001014	เม่ย บัว โหฒว หมวัง ทิน-ฮู่ง เญย หว่า เญย น่าม โญ์ว . ไม้ ตู๋ง เอย เจี๊ยน เม่ย บัว เญย เฮญี้ยว หั่น โหฒว , ฮนั้ง ฒิ่น ด่าง เม่ย บัว ไม้ แก้ง ฮิ้ว เญย เฒี่ยง โห่ โหฒว เญย นอ .
60001015	เห่ว เม่ย บัว ต้าย วั้ว เต้า เซ ธีง-เหฑ่ง เญย . เยียม เม่ย บัว โหฒว เญย หญู่งๆ สี่ เม่ย บัว หย่า อ๋อย หฒุ ฮนั้ง นิ่น นอ , ธีง-เหฑ่ง .
60001016	เหว่ย หฒุ กีง-โซว ก๊อง , “ เม่ย บัว อ๋อย หฒุ ธีง-เหฑ่ง เหว่ย หฒุ เยีย เซ ธีง-เหฑ่ง เญย . ”
60001017	เม่ย บัว เต๋า เก๋า เญย เฒี่ยง โห่ เม่ย บัว เห่ว ทิน-ฮู่ง โหฒว “ อา เตีย อ่า . ” นิ่น ไม้ หมั่ง หาย เต้า เญย เฮมียน . นิ่น หฒิว เก๊าะ-เมี่ยน โหฒว เญย สี่ เซี้ยม . เหว่ย น้าย เม่ย บัว เยียม เสย หฒั่ง อ๋อย หฒุ กั้ม เหฑีย นิ่น , ท่าย นิ่น .
60001018	เม่ย บัว ฮิ้ว ตุ๊ ทิน-ฮู่ง หฒัวะ เม่ย บัว เยียม อง-ถาย , ต่อย เจี๋ย ต่อย , ไม้ ลั่ม หล่ง เญย เจ๊า ธ้วด ต้าย . นิ่น ไม้ เฒ์ย หล่ง ไฮ่ หฒิด เญย กะน้าย ฮนั้ง เจียม ไฟ ญ่าน .
60001019	นิ่น หล่ง กี​ตู่ จ๋าย ไห่ เญย ฑย้าม หฒัวะ เม่ย บัว . กี​ตู่ เซ ฮนั้ง ไม้ หว่าย ฝัง หย่า ไม้ ม่าย ต๋อง เฆ่ม เญย ปะกี ยู่ง ตอน นอ .
60001020	ทิน-ฮู่ง ไม้ แก้ง เหฒย ลู่ง เหฒย เดา วั้ว หฒั่น นิ่น กิ๊น กี​ตู่ ต้าย . แอ๋ง เถา น้าย เต๋ย ฆะฮ้า ลาย เญย ฮนอย-เหญียะ กี​ตู่ ธ้วด ต้าย เหว่ย เถง เม่ย บัว .
60001021	เม่ย บัว เขา กี​ตู่ เสียน ทิน-ฮู่ง , ต้ง กี​ตู่ ไต่ มี่ง ปุน นิ่น แอ๋ง นั่ง ต้าย ตุ๊ ฌัง-หล่าง วั้ว เต้า . ฮนั้ง หน่าย , เม่ย บัว เญย เสียน ฟิม เหธา ม่าย ลั่ม ฮนั้ม เญย เซ เยียม ทิน-ฮู่ง .
60001022	เม่ย บัว เอย เจี๊ยน เฒียน เล์ย โหฒว ฯฒฯ ปุน เม่ย บัว เญย เฮญี้ยว ธีง-เหฑ่ง ต้าย หย่า หฒะเก้ง ฮนั้ม เสียน เย​ซู เญย ก๋อ-โย์ว . ฮนั้ง หน่าย เม่ย บัว อ๋อย หฒุ หล่ง เหฑ่ง เฮญี้ยว ล่าน ฮนั้ม ล่าน .
60001023	เม่ย บัว เซ กั้น เซียง-ยู์ง เจี๋ย , ไม้ เฒ์ย เยียม ไฮ่ ไต่ เญย ป๊วน ยู์ง , เซ เยียม ไม้ ไฮ่ ไต่ เญย ป๊วน ยู์ง . เหว่ย หฒุ เม่ย บัว เขา ทิน-ฮู่ง เหยียด ลิ์ว เฒี่ยง เจี๊ยน เญย โต์ กั้น เซียง-ยู์ง เจี๋ย .
60001024	ฮนั้ง กีง-โซว ก๊อง นอ , “ เหยียด ฒู้ง ป้าม เมี่ยน เซ ฮนั้ง เมี้ย นอ , นิ่น บัว เญย ฌัง-หล่าง หย่า ฮนั้ง เมี้ย เญย เปี้ยง . เมี้ย ฆาย มี่ง , เปี้ยง หย่า โปย้ .
60001025	มป่า เฒี้ยว เญย โต์ เหยียด ลิ์ว เยียม . ”
60002001	เหว่ย น้าย อ๋อย หฒุ กวั่ง เหยียด ฒู้ง หว่าย สี่ . ไม้ ตู๋ง ก๊อง-แปะ ดั๊ว เมี่ยน , ไม้ ตู๋ง โหฒว เป้ย หฒะ เฮญี้ยว ฌ้วด , ไม้ ตู๋ง เหมว่ย เจี๊ยะ , ไม้ ตู๋ง ก๊อง โตะ เมี่ยน .
60002002	เม่ย บัว อ๋อย หฒุ ฮนั้ง โธะ โหะ ธ้วด เสย เญย กู้งว์า อ๋อย ฮบ หญอ นอ , หฒั่นๆ อ๋อย ฮบ ยู์ง ลี่ง ว่วน เญย ธีง-เหฑ่ง หญอ . เม่ย บัว ฯฒฯ ไฮ่ โฮล ต้าย ตุ๊ เหฌียว .
60002003	ฮนั้ง กีง-โซว ก๊อง นอ , “ เม่ย บัว ตุ๊ เสย ลิ์ว เหมวย ฯฒฯ ฮิ้ว ตุ๊ เฒี้ยว เซ หลง ไห่ . ” “ หมั่ง ม่าะ ! เยีย กิ๊น นอม จ๋าย ไห่ เญย หละเปย๊ย อัน วั้ว สิ​โอน ฒี่ง โหฒว เปย๊า-เก๊าะ หาย เต้า เสียน เขา นิ่น , วั้ว เต้า เหยียด ลิ์ว ไม้ พยัด . ” “ ก๊ม เปย๊า หฒั่ง เฆ่ม ธ้วด วั้ว นอม หละเปย๊ย , ฒู้ง เป๋น อัน เปย๊า-เก๊าะ เก้า หล่ง เจี๊ยน เจี๋ย วั้ว นอม . ” “ น้าย นอม หละเปย๊ย เซ โหฒว เมี่ยน ดิ๊ หฒุ เญย หละเปย๊ย , หย่า โหฒว ต้ม หละเปย๊ย ปุน เมี่ยน ดอบ . ”
60002004	อ๋อย หฒุ ต้าย นิด เจี๊ยน เฒี้ยว , ต้ง ม่าย แหม่ง เญย หละเปย๊ย . เมี่ยน เฆ่ม มป่า ทิน-ฮู่ง กิ๊น ต้าย ฝุน จ๋าย .
60002005	เม่ย บัว หย่า ฮนั้ง ม่าย แหม่ง เญย หละเปย๊ย , ต้ง ทิน-ฮู่ง หล่ง เหธย สีง ลี่ง เยียม เญย ติ่น . เม่ย บัว หย่า โหฒว ธีง-เหฑ่ง เญย ไซ เมี่ยน , ฯฒฯ เอย สีง ลี่ง เหฒี่ย ปุน ทิน-ฮู่ง . น้าย เต๋ย เหฒี่ย เญย กะน้าย ทิน-ฮู่ง เหว่ย เย​ซู กี​ตู่ อะเฮน้ย ฒิบ .
60002006	เหว่ย หฒุ กีง-โซว ก๊อง , “ หมั่ง ม่าะ ! เยีย กิ๊น นอม จ๋าย ไห่ เญย หละเปย๊ย อัน วั้ว สิ​โอน ฒี่ง โหฒว เปย๊า-เก๊าะ เก้า หล่ง เจี๊ยน เจี๋ย เญย หละเปย๊ย . หาย เต้า เสียน เขา นิ่น , วั้ว เต้า เหยียด ลิ์ว ไม้ พยัด . ”
60002007	น้าย นอม หละเปย๊ย เหว่ย เม่ย บัว เสียน เญย เมี่ยน เซ จ๋าย ไห่ . มป่า กีง-โซว ก๊อง เหว่ย ไม้ เสียน เญย เมี่ยน , “ ก๊ม เปย๊า หฒั่ง เฆ่ม ธ้วด วั้ว นอม หละเปย๊ย , ฒู้ง เป๋น อัน เปย๊า-เก๊าะ เก้า หล่ง เจี๊ยน เจี๋ย วั้ว นอม . ”
60002008	กีง-โซว หย่า ก๊อง , “ น้าย นอม หละเปย๊ย เซ โหฒว เมี่ยน ดิ๊ หฒุ เญย หละเปย๊ย , หย่า โหฒว ต้ม หละเปย๊ย ปุน เมี่ยน ดอบ . ” นิ่น บัว ดิ๊ หฒุ ดอบ เหว่ย หฒุ นิ่น บัว ไม้ เสียน ทิน-ฮู่ง เญย โต์ . น้าย เซ หฒิว ทิน-ฮู่ง จา-ด่าง ตี่ง ต้าย เญย หฒะเอ๋ย .
60002009	มป่า เม่ย บัว โหฒว ทิน-ฮู่ง กิ๊น ต้าย เญย ฝีง , โหฒว ไซ เมี่ยน ฟู-สู ทิน-ฮู่ง , หย่า โหฒว ธีง-เหฑ่ง เญย ฝีง , เป๋น ทิน-ฮู่ง กั้น เญย แปะ ฝีง เหว่ย ฒุ่น นิ่น โหฒว บัวะ ฮ่อง เญย สี่ . นิ่น เห่ว เม่ย บัว ธ้วด หฮมวัง ต้าย เปียะ นิ่น บัวะ ฮ่อง ไห่ เญย ฌัง .
60002010	ฒิ่น ด่าง เม่ย บัว ไม้ เฒ์ย ทิน-ฮู่ง เญย แปะ ฝีง มป่า อี้ หฒั่น เม่ย บัว โหฒว นิ่น เญย แปะ ฝีง . ฒิ่น ด่าง เม่ย บัว ไม้ ตุ๊ ทิน-ฮู่ง ค้อ-เลี่ยน มป่า อี้ หฒั่น เม่ย บัว ตุ๊ ทิน-ฮู่ง ค้อ-เลี่ยน .
60002011	ฮนั้ม เญย ก๋อ-โย์ว อ่า , เม่ย บัว เยียม น้าย ป้าม เกน โหฒว กั้น นอม เต่ย-ปูง ต้าย เญย แคะ เมี่ยน . เยีย ฯฒฯ ขวิน เม่ย บัว ไม้ ตู๋ง เซว่ย กั้น เญย เฮญี้ยว หั่น โหฒว . กั้น เญย เฮญี้ยว หั่น เญย ขูง เหธา ลี่ง ว่วน เบ๊าะ จ๋า ฮนั้ง .
60002012	เม่ย บัว เยียม ไม้ เสียน เญย เมี่ยน บุด๋ง ขูง อ๋อย หฒุ โหฒว หลง เญย สี่ ฮนั้ง . ฮนั้ง หน่าย , สี ก๊อง นิ่น บัว ต้าน เม่ย บัว , ก๊อง เม่ย บัว เซ โหฒว หว่าย สี่ เญย เมี่ยน , นิ่น บัว ไฮ่ เฒียะ ตุ๊ เม่ย บัว โหฒว เญย คู้ สี่ . เถา ทิน-ฮู่ง ต้าย วั้ว ฮนอย , นิ่น บัว ฯฒฯ เธง ทิน-ฮู่ง .
60002013	เหว่ย เม่ย บัว เสียน เฒี้ยว , เม่ย บัว อ๋อย หฒุ บัวะ โหฒว โฮล , กุ๊น ป้าม เมี่ยน วั้ว เต๋ย เหยียด ฒู้ง , ไม้ กุ๊น เป๋น ต้ม ฒิ่ว ฮู่ง , เหว่ย หฒุ นิ่น เญย หลี่ง เก้า โฮล เจี๋ย .
60002014	หย่า อ๋อย หฒุ หมวัง เจียน-โฟ้ว เญย หว่า เหว่ย หฒุ ฮู่ง เตี๋ย ออน เจียน-โฟ้ว ต้าย ตี่ง โหฒว ต่อง เญย เมี่ยน เญย ฒุ์ย หย่า เธง โหฒว หอบ เญย เมี่ยน .
60002015	ทิน-ฮู่ง เญย หฒะเอ๋ย เซ อ๋อย เม่ย บัว โหฒว คู้ สี่ ตั๊ง เจี๊ยน หฮงง เญย เมี่ยน ก๊อง เญย พะลี พะหลาย หว่า .
60002016	เม่ย บัว โหฒว ปู๋ง ฆอย เญย เมี่ยน ฯฒฯ อ๋อย หฒุ ฮนั้ง ปู๋ง ฆอย เญย เมี่ยน เยียม นอ . มป่า ไม้ ตู๋ง หล่ง ปู๋ง ฆอย เญย เล์ย โหฒว หาย หญู่ง หว่าย สี่ . อ๋อย หฒุ เฒี่ยง เจี๊ยน โหฒว ทิน-ฮู่ง เญย โน่ว .
60002017	อ๋อย หฒุ ท่าย เต้าๆ เมี่ยน . อ๋อย หฒุ ฮนั้ม เสียน เย​ซู เญย ก๋อ-โย์ว . อ๋อย หฒุ กั้ม เหฑีย ทิน-ฮู่ง , ท่าย ทิน-ฮู่ง , หย่า อ๋อย หฒุ ท่าย ฮู่ง เตี๋ย .
60002018	เม่ย บัว โหฒว โน่ว เญย เมี่ยน อ้า ! อ๋อย หฒุ บัวะ เม่ย บัว เญย เฒี้ยว หย่า ท่าย นิ่น . ไม้ เฒ์ย ขูง บัวะ เฮญี้ยว หลง , เฮญี้ยว ด๊าว วั้ว เต๋ย ฮนั้ง . เลี่ยม โตะ วั้ว เต๋ย หย่า อ๋อย หฒุ บัวะ .
60002019	สี ก๊อง เมี่ยน เสี่ยว ไม้ หอบ หฒุ เสี่ยว เญย โค้ว หน่าน หย่า เตี๊ย เจี๊ยน เหว่ย ฮิ้ว ตุ๊ เซ เอย ทิน-ฮู่ง เญย หฒะเอ๋ย , ทิน-ฮู่ง ฯฒฯ เธง วั้ว เต้า .
60002020	สี ก๊อง เม่ย บัว โหฒว ต่อง สี่ ฯฒฯ หฒุ เบ๊าะ หย่า หล่ง หน่อย เตี๊ย , น้าย ม่าย หาย หญู่ง ไฮ่ เธง ? มป่า เม่ย บัว เหว่ย โหฒว หอบ , หฒุ เสี่ยว โค้ว หย่า หล่ง หน่อย เตี๊ย นอ , ทิน-ฮู่ง ฯฒฯ เธง เม่ย บัว อ๊ะ .
60002021	ทิน-ฮู่ง เห่ว เม่ย บัว ฮนั้ง น้าย นอ โหฒว เหว่ย หฒุ กี​ตู่ เหว่ย เม่ย บัว เสี่ยว โค้ว โหฒว หญู่ง เฒ้ย ปุน เม่ย บัว หฒวด . เม่ย บัว ฯฒฯ อ๋อย หฒุ กัน เจี๊ยน นิ่น เญย เหฒา-เบี่ย ยั่ง .
60002022	“ กี​ตู่ ไม้ ป์าม เจี๋ย ฒุ์ย , หย่า ไม้ ม่าย หาย เต้า ไฮ์ นิ่น ก๊อง-แปะ เจี๋ย . ”
60002023	นิ่น หฒุ เมี่ยน ก๊อง โตะ , หย่า ไม้ หล่ง หว่า-โตะ เตา . เมี่ยน ปุน นิ่น หฒุ โค้ว , นิ่น หย่า ไม้ ก๊อง อ๋อย จ๊าว เซี่ยว . นิ่น เฒาะ นิ่น เญย สี่ จิว ปุน ทิน-ฮู่ง , ต้ง แป้ง ฟิม เญย เซี้ยม เมี่ยน วั้ว เต้า .
60002024	กี​ตู่ กั้น หล่ง นิ่น เญย ซิน ดาม เจี๊ยน บัว เญย ฒุ์ย เยียม เหฒียบ หฑั่ง จ๋า , ปุน บัว เปย๋า ดุ๊ด ฒุ์ย เญย ชะ หย่า เฒี่ยง เจี๊ยน เหว่ย โหฒว หอบ ฮนั้ง . เหว่ย หฒุ เย​ซู เสี่ยว มุน , เม่ย บัว ตุ๊ นิ่น หฒ่อ เม่ย บัว หลง เหฑ่ง .
60002025	ฒิ่น ด่าง เม่ย บัว เซ ฮนั้ง มี่ง ต่อง เจ๊า เญย ปะกี ยู่ง . มป่า อี้ หฒั่น เม่ย บัว หฑวน ต้าย กัน เจี๊ยน ปะกี ยู่ง เฒี้ยว , ต้ง โก๋ว เม่ย บัว เญย ลี่ง ว่วน วั้ว เต้า .
60003001	เม่ย บัว โหฒว เอ๊า เญย เมี่ยน หย่า ฟี่ ฮนั้ง เญย อ๋อย หฒุ บัวะ กั้น เญย โหฆ . ฮนั้ง หน่าย , หาย เต้า โหฆ ไม้ แก้ง เสียน ทิน-ฮู่ง เญย โต์ , นิ่น เญย เอ๊า โหฒว เญย สี่ ฯฒฯ ปุน นิ่น อ๋อย เสียน , เลี่ยม ไม้ หฒุ ขวิน เหยียด โจ๋ว .
60003002	เหว่ย หฒุ โหฆ ปวัด เยียม เอ๊า โหฒว เญย หญู่ง เฒ้ย ม่าย เฮญี้ยว ท่าย หย่า ธีง-เหฑ่ง เญย .
60003003	เม่ย บัว ฒอง เหฑว่ย ไม้ ตู๋ง ขูง ฒอง เป้ย หฒั่ง , กิ๊ด บะเปยย-บิ์น , ฒอง เจียม ฒอง ญ่าน , ฒุ เธี่ยว ตุ่น เญย ลุย-โหว .
60003004	ต๋าว หฑวน อ๋อย หฒุ ฒอง กะญั์ว เฮญี้ยว , เซ อ๋อย หฒุ เฮญี้ยว ส่วน เฮญี้ยว ด๊าว . น้าย เซ ฒอง เหฑว่ย หย่า เหยียด ลิ์ว ไม้ ไฮ่ หฒิด . เอย ทิน-ฮู่ง หมั่ง หย่า จ๋าย ไห่ .
60003005	ฒิ่น ด่าง กัน หลง ทิน-ฮู่ง , เสียน เขา นิ่น วั้ว เต๋ย มเซียะ ตอน ฮนั้ง น้าย นอ ฒอง เหฑว่ย . นิ่น บัว บัวะ กั้น เญย โหฆ กุ๊น ,
60003006	ฮนั้ง ซา​ลา หมวัง อับ​ลา​ฮัม นอ , เห่ว อับ​ลา​ฮัม โหฒว นิ่น เญย เฒี้ยว . สี ก๊อง เม่ย บัว โหฒว หอบ หย่า ไม้ กั้ม เหฑีย หาย หญู่ง , เม่ย บัว ฯฒฯ โหฒว นิ่น เญย เซียะ .
60003007	เม่ย บัว โหฒว โหฆ เญย เมี่ยน หย่า อ๋อย หฒุ ฟี่ ฮนั้ง เญย ฮิ้ว ตุ๊ ค้อ-เลี่ยน กั้น เญย เอ๊า , เหว่ย หฒุ มเซียะ ตอน เก้า เมา มจั่ง ตอน . หย่า อ๋อย หฒุ ท่าย เอ๊า เหว่ย หฒุ นิ่น บัว เหธา เม่ย บัว ฟี่ ฮนั้ง เญย ตุ๊ ทิน-ฮู่ง เหธย ปุน เญย เอน , เซ ตุ๊ หฑิบ เหยียด ลิ์ว เญย แหม่ง . อ๋อย หฒุ ฮนั้ง น้าย นอ โหฒว เหว่ย ไม้ ปุน หาย หญู่ง ล่าน เม่ย บัว เต๋า เก๋า เญย หว่า .
60003008	เยีย ก๊อง เต๋ย เซ้ด เมว์ย หว่า . เม่ย บัว เหยียด ฒู้ง อ๋อย หฒุ ต้ง ติ่ว เฮญี้ยว , ล่าน ค้อ-เลี่ยน ล่าน , ฮนั้ม เสียน เย​ซู เญย ก๋อ-โย์ว , ล่าน โหฒว หลง ปุน ล่าน , หย่า เหญี่ยม กั้น โหฒว ไฝ .
60003009	ไม้ ตู๋ง โหฒว เอ๊าะ วิ่น เอ๊าะ . หฒุ เมี่ยน ก๊อง โตะ หย่า ไม้ ตู๋ง ก๊อง โตะ เมี่ยน . ต๋าว หฑวน อ๋อย หฒุ ปวัง หว่า นิ่น บัว , เหว่ย หฒุ ทิน-ฮู่ง เห่ว เม่ย บัว ฮนั้ง น้าย นอ โหฒว , นิ่น ฯฒฯ เหธย ฟุ ปุน เม่ย บัว .
60003010	ฮนั้ง กีง-โซว ก๊อง นอ , “ หาย เต้า อ๋อย เยียม เสย หฒั่ง ตุ๊ ออน-เหลาะ , หย่า อ๋อย ตุ๊ หลง เญย ฮนอย , วั้ว เต้า อ๋อย หฒุ กุ๊น เจี๊ยน เบียด , ไม้ ตู๋ง ก๊อง หว่า-โตะ . หย่า อ๋อย หฒุ กุ๊น เจี๊ยน ฑุ่ย , ไม้ ตู๋ง ก๊อง-แปะ ดั๊ว เมี่ยน .
60003011	อ๋อย หฒุ กวั่ง ฆอย เอ๊าะ สี่ , โหฒว หลง เญย สี่ ฮนั้ง . อ๋อย หฒุ เหลียบ ตี่ง เฮญี้ยว ล์อ แป้ง ออน
60003012	เหว่ย หฒุ เฒี้ยว เญย มฒีง หมั่ง เจี๊ยน เหธา นิ่น หอบ เฮญี้ยว วั้ว เต๋ย . นิ่น เญย มน่อม หย่า หมวัง นิ่น บัว เต๋า เก๋า เญย หว่า . มป่า เฒี้ยว เญย เฮมียน ไม้ ฮวิน หมั่ง โหฒว เอ๊าะ สี่ วั้ว เต๋ย เมี่ยน อ๊ะ . ”
60003013	สี ก๊อง เม่ย บัว จอม เฮญี้ยว โหฒว คู้ สี่ , หาย เต้า อ๋อย ห่อย เม่ย บัว ?
60003014	มป่า ไม้ กุ๊น เม่ย บัว เหว่ย โหฒว หอบ เญย เจ๊า หฒุ เสี่ยว โค้ว , เม่ย บัว ฯฒฯ ม่าย ออน-เหลาะ . “ ไม้ ตู๋ง กั้ม เหฑีย หาย เต้า , หย่า ไม้ ตู๋ง เฮญี้ยว ฮวาง . ”
60003015	เยียม เม่ย บัว เญย เฮญี้ยว เม่ย บัว อ๋อย หฒุ ท่าย กี​ตู่ , ปุน นิ่น โหฒว เฒี้ยว . อ๋อย หฒุ หฒั่นๆ หลิ่ว เล์ย เหฒียง เฮญี้ยว , ไฮ่ พ้อ เม่ง ปุน เต้าๆ อ๋อย ฮิ้ว เญย เมี่ยน เม่ย บัว เหว่ย หาย ติ่ว ฮนั้ง น้าย ม่าย ลั่ม ฮนั้ม . เม่ย บัว ฯฒฯ ม่าย หว่า เตา , มป่า อ๋อย หฒุ หล่ง ส่วน เฮญี้ยว ต้อ เล์ย เญย เตา นิ่น บัว .
60003016	หย่า อ๋อย หฒุ ม่าย ไม้ ม่าย ต๋อง เฆ่ม เญย ล่าง ฟิม . ฮนั้ง หน่าย , เม่ย บัว หฒุ เมี่ยน ก๊อง โตะ เม่ย บัว เขา กี​ตู่ โหฒว เญย คู้ สี่ , นิ่น บัว ฯฒฯ เหว่ย นิ่น บัว ก๊อง เญย หว่า หฒุ ไญ้ .
60003017	สี ก๊อง ทิน-ฮู่ง เญย หฒะเอ๋ย เซ ปุน เม่ย บัว หลาย โหฒว คู้ สี่ หฒุ เสี่ยว โค้ว , น้าย หธ่อ เก้า หลง หลาย โหฒว หว่าย สี่ หฒุ เสี่ยว โค้ว .
60003018	กี​ตู่ เหว่ย ฒุ์ย ไต่ เหยียด หฑุ่น ต๋อง เหยียด ลิ์ว . เหยียด ล่าน ไม้ ม่าย ฒุ์ย เญย เมี่ยน ตี๊ หฒวัง ฒุ์ย-เมี่ยน ไต่ เหว่ย ต้อ บัว เถา ทิน-ฮู่ง . กี​ตู่ เญย ซิน หฒุ ไต๋ ไต่ มป่า สีง ลี่ง ปุน นิ่น แอ๋ง นั่ง ต้าย .
60003019	นิ่น เขา สีง ลี่ง มี่ง ฒุ่น โต์ ปุน หววน เจี๊ยน โล่ วั้ว เต๋ย เมี่ยน เญย ว่วน หมวัง ,
60003020	เซ ต้ง โน​ยา กั๊บ ฑั้ง วั้ว หฒั่น ทิน-ฮู่ง โหฒว เฮญี้ยว ด๊าว ฒั้ว เจี๊ยน มป่า นิ่น บัว ไม้ หมวัง ทิน-ฮู่ง เญย หว่า วั้ว เต๋ย . เยียม ฑั้ง กะญั์ว เญย เมี่ยน โหฒะ , ขูง ม่าย เหฮยียด ล่าน ฮนั้ง เขา ววม ตุ๊ เหฌียว .
60003021	น้าย ววม ปิ๋ว เม่ง เจี๋ย ววม เญย เล์ย , ต้ง อี้ หฒั่น เหฌียว เม่ย บัว น้าย หญู่ง เล์ย . น้าย ไม้ เฒ์ย หฑาว ซิน หฒั่ง เญย เตี้ยน , เซ หล่ง เหฒียบ ฒัวะ เญย ล่าง ฟิม แล์ง กัน หลง ทิน-ฮู่ง . น้าย หญู่ง เล์ย เหฌียว เม่ย บัว เหว่ย หฒุ เย​ซู กี​ตู่ ไต่ มี่ง แอ๋ง นั่ง ต้าย .
60003022	นิ่น ฒู้ง ฝาว ทิน-ต้อง เยียม ทิน-ฮู่ง เญย บย่าว แหมง , หย่า ม่าย หฒวัง ฟิน-เมี่ยน เหธา เยียม ด๊าม-ลู่ง เหยียด ฒู้ง ม่าย หลี่ง ม่าย ชะ เญย เยียม นิ่น เญย ปั์ว-เดี๊ย .
60004001	เหว่ย หฒุ กี​ตู่ เญย ซิน หฒุ เสี่ยว โค้ว , เม่ย บัว กั้น หย่า อ๋อย หฒุ เหธา นิ่น ต้ง หญู่ง ฮนั้ม เหว่ย โหฒว หวัวะ กิ่น , เหว่ย หฒุ หาย เต้า เญย ซิน หฒั่ง หฒุ เสี่ยว โค้ว , วั้ว เต้า ฯฒฯ กวั่ง , ไม้ โหฒว ฒุ์ย อ๊ะ .
60004002	ฮนั้ง หน่าย , เม่ย บัว เยียม เสย หฒั่ง เหฒ่ง เหฌี่ย เญย เฒี่ยง โห่ อ๋อย หฒุ เอย ทิน-ฮู่ง เญย เอ๋ย โหฒว , ไม้ เอย ป้าม เมี่ยน เญย เฮญี้ยว หั่น โหฒว .
60004003	เจี๋ย ต้าย เญย เฒี่ยง โห่ เม่ย บัว โหฒว ฮนั้ง ไม้ เสียน เญย เมี่ยน อ๋อย โหฒว เญย สี่ เก๋า อ๊ะ . วั้ว หฒั่น ขูง เซว่ย กั้น เญย เฮญี้ยว หั่น โหฒว เอ๊าะ สี่ , หั่น เซียะ หั่น ตอน , ติ๊ว ฆวิน , กั๊บ ฒุ้น หญั่น เป๊ว ฮบ ฆวิน , เหธว หลุ่น หย่า โหฒว กั้ม เฑี้ย เญย สี่ ป๋าย หมิ่ว-ฝัง .
60004004	ไม้ เสียน เญย เมี่ยน ฮนั้ม ไม้ เม่ง แปะ เม่ย บัว อี้ หฒั่น ไม้ มี่ง เหธา นิ่น บัว เหธว หลุ่น โหฒว หว่าย สี่ , นิ่น บัว ฯฒฯ ก๊อง โตะ เม่ย บัว .
60004005	มป่า ม่าย ฮนอย นิ่น บัว อ๋อย หฒุ ก๊อง เม่ง นิ่น บัว โหฒว เญย สี่ บั๋ว ทิน-ฮู่ง , ต้ง หลิ่ว เล์ย เหฒียง เซี้ยม เฒี่ยง เจี๊ยน เญย เมี่ยน เหธา ไต่ มี่ง เญย เมี่ยน วั้ว เต้า .
60004006	เหว่ย น้าย , เลี่ยม ไต่ มี่ง เญย เมี่ยน ตุ๊ คู้ เฝียน ฒุ่น ปุน นิ่น บัว . ฮนั้ง หน่าย , ไม้ กุ๊น นิ่น บัว เยียม เสย หฒั่ง หฒุ เซี้ยม ฮนั้ง หฒวัง ป้าม เมี่ยน หฒุ เซี้ยม นอ , นิ่น บัว เญย ลี่ง ว่วน ตุ๊ หฒิว ทิน-ฮู่ง เญย หฒะเอ๋ย เฒี่ยง เจี๊ยน .
60004007	หม่าน หมวด เญย เซ้ด เมว์ย ฮนอย เถา ฟัด อ๊ะ . เม่ย บัว อ๋อย หฒุ กุ๊น เจี๊ยน กั้น , กีง เจี๊ยน เฮญี้ยว เต๋า เก๋า .
60004008	เก้า หล่ง เจี๊ยน เจี๋ย เซ อ๋อย หฒุ จอม เฮญี้ยว ล่าน ฮนั้ม ล่าน , เหว่ย หฒุ ล่าน ฮนั้ม ล่าน ฯฒฯ ไฮ่ กวั่ง ฆอย เมี่ยน เญย ฒุ์ย ธั้ม เญย .
60004009	อ๋อย หฒุ อะเฮน้ย ล่าน ฒิบ ล่าน โหฒว แคะ , หย่า ไม้ ตู๋ง หละงบ .
60004010	เต้าๆ ตุ๊ ฒิบ ทิน-ฮู่ง เญย ฒี่ง เหญ่ย หย่า อ๋อย หฒุ โก๋ว หลง . หาย เต้า ฒิบ หาย หญู่ง ฒี่ง เหญ่ย อ๋อย หฒุ หล่ง เถง หฒวัง เมี่ยน .
60004011	หาย เต้า ฒุ่น โต์ อ๋อย หฒุ หฒะเก้ง โต่ว ทิน-ฮู่ง เญย หว่า . หาย เต้า ธ้วด ฟิม เถง เมี่ยน อ๋อย หฒุ หล่ง ทิน-ฮู่ง ปุน ต้าย เญย ชะ ฟู-สู . ฮนั้ง หน่าย เม่ย บัว โหฒว เญย หญู่งๆ ฯฒฯ ปุน เมี่ยน เต๊ง เย​ซู กี​ตู่ เญย บั๋ว เธง ทิน-ฮู่ง . เย​ซู กี​ตู่ เหยียด ลิ์ว ม่าย ฌัง-หล่าง , ม่าย ชะ เถา หม่าน โก๊ว หม่าน ต่อย . อา​เมน .
60004012	ฮนั้ม เญย ก๋อ-โย์ว อ่า , ไม้ ตู๋ง ฮนั้ม ไม้ เม่ง แปะ เม่ย บัว หฒุ ปวั้ง โค้ว ไห่ เญย สี่ เสย เม่ย บัว ฮนั้ง หฒุ โต์ว ปั๊ว นอ , หย่า ไม้ ตู๋ง ฝุน เม่ย บัว ปวั้ง เญย สี่ เซ กั้น หญู่ง .
60004013	ต๋าว หฑวน อ๋อย หฒุ อะเฮน้ย เหว่ย หฒุ เม่ย บัว ตุ๊ เหธา กี​ตู่ จวั่ง เสี่ยว โค้ว . ฮนั้ง หน่าย กี​ตู่ เญย ฌัง-หล่าง หิ่น ธ้วด วั้ว หฒั่น เม่ย บัว ฯฒฯ เฌียน-โย่ว ออน-เหลาะ ไห่ .
60004014	สี ก๊อง เหว่ย เสียน กี​ตู่ เม่ย บัว หฒุ เมี่ยน ก๊อง โตะ , เม่ย บัว ฯฒฯ ม่าย ออน-เหลาะ อ๊ะ , เหว่ย หฒุ ทิน-ฮู่ง ฌัง-หล่าง เญย สีง ลี่ง เหธา เม่ย บัว เยียม .
60004015	ไม้ ตู๋ง ปุน เม่ย บัว หาย เต้า หลาย ไต๋ เมี่ยน , โหฒว หฒะ , โหฒว หว่าย สี่ , ไฟ ล่าม โฒ่ว เมี่ยน เญย สี่ หฒุ เสี่ยว โค้ว .
60004016	มป่า สี ก๊อง เม่ย บัว หลาย เสียน กี​ตู่ หฒุ เสี่ยว โค้ว , ไม้ ตู๋ง ไญ้ . อ๋อย หฒุ เธง ทิน-ฮู่ง เหว่ย หฒุ เม่ย บัว ตุ๊ ดาม กี​ตู่ เญย เม่ง .
60004017	ทิน-ฮู่ง เจี์ย กอน เซี้ยม ฒุ์ย เญย เฒี่ยง โห่ เถา อ๊ะ . ทิน-ฮู่ง กั้น เญย เมี่ยน อ๋อย หฒุ เซี้ยม ด่าง . สี ก๊อง เยียม บัว เจี์ย กอน หฒุ เซี้ยม , ไม้ เสียน ทิน-ฮู่ง เญย คู้ เฝียน วั้ว เต๋ย , เซ้ด เมว์ย ฮนั้ง หาย นอ .
60004018	ฮนั้ง กีง-โซว ก๊อง นอ , “ สี ก๊อง คู้ เมี่ยน ตุ๊ เหฌียว เซ ด่ง หน่าย อะ , ไม้ เสียน ทิน-ฮู่ง วั้ว เต๋ย
60004019	ฮนั้ง หน่าย , เอย ทิน-ฮู่ง เญย หฒะเอ๋ย หฒุ เสี่ยว โค้ว เญย เมี่ยน อ๋อย หฒุ แอ๋ง โหฒว เจี๊ยน คู้ สี่ มี่ง หย่า เฒาะ กั้น จิว ปุน ทิน-ฮู่ง , ต้ง เหฒย นิ่น บัว ต้าย หย่า เขา ตุ๊ ว้วน วั้ว เต้า .
60005001	เยีย ขวิน เยียม เม่ย บัว หน่าย จิว-ปาง เญย หฒวัง เมี่ยน โก๋ . เยีย หย่า โหฒว เมี่ยน โก๋ , หย่า โหฒว กี​ตู่ เสี่ยว โค้ว เญย ฒอง-เหฒง . เยีย หย่า อ๋อย จวั่ง เจี๊ยน ฒิบ ฆะฮ้า อ๋อย หิ่น ธ้วด เญย ฌัง-หล่าง .
60005002	เยีย ขวิน เม่ย บัว โก๋ว หลง ทิน-ฮู่ง ปุน เม่ย บัว โก๋ว วั้ว กวั้น เมี่ยน ฮนั้ง โก๋ว ปะกี ยู่ง เมี่ยน โก๋ว นิ่น บัว เญย ปะกี ยู่ง นอ . อ๋อย หฒุ ปวั๊ง เฮญี้ยว โก๋ว , ฮนั้ง ทิน-ฮู่ง อ๋อย เม่ย บัว โหฒว นอ , ไม้ เฒ์ย ฮนั้ง หฒุ อ๊าบ เจี๊ยน โหฒว . หย่า ไม้ ตู๋ง โหฒว เหว่ย โต้ว ตุ๊ ญ่าน . อ๋อย หฒุ ปวั๊ง เฮญี้ยว โหฒว .
60005003	หย่า ไม้ ตู๋ง กุ๊น ปะหละ เฮนี้ย ทิน-ฮู่ง ปุน เม่ย บัว โก๋ว วั้ว เต๋ย . อ๋อย หฒุ โหฒว หลง เญย หญู่ง เฒ้ย ปุน นิ่น บัว หฒวด .
60005004	เถา กี​ตู่ , ต้ง โก๋ว ปะกี ยู่ง เญย ต้ม เฒี้ยว , ต้าย วั้ว หฒั่น , เม่ย บัว ฯฒฯ ตุ๊ ไม้ ไฮ่ หมิด เญย ฌัง-หล่าง นี้ง .
60005005	เม่ย บัว หลุน วั้ว เต๋ย มจั่ง ตอน ฟี่ ฮนั้ง เญย อ๋อย หฒุ บัวะ โก๋ วั้ว เต๋ย กุ๊น . อ๋อย หฒุ เหญี่ยม กั้น โหฒว ไฝ , ล่าน ฟู-สู ล่าน , เหว่ย หฒุ กีง-โซว ก๊อง , “ ทิน-ฮู่ง แหง่ง เจี๊ยน โหฒว เหมา เญย เมี่ยน , มป่า นิ่น เหธย เอน ปุน เหญี่ยม กั้น โหฒว ไฝ วั้ว เต๋ย . ”
60005006	ฮนั้ง หน่าย อ๋อย หฒุ เหญี่ยม กั้น โหฒว ไฝ เยียม ทิน-ฮู่ง ม่าย ชะ เญย ปั์ว-เดี๊ย . เถา นิ่น ตี่ง เญย เฒี่ยง โห่ นิ่น ฯฒฯ ท่าย เม่ย บัว ฝาว .
60005007	อ๋อย หฒุ เฒาะ เหยียด ฒู้ง โยว-เฑ่า กวั่ง ปุน นิ่น เหว่ย หฒุ นิ่น โก๋ว เจี๊ยน เม่ย บัว .
60005008	อ๋อย หฒุ กีง เฮญี้ยว บู้ง เจี๊ยน . เม่ย บัว เญย วิน-วั้ง , เมี้ยน เญย ฮู่ง , ฮนั้ง เซี่ยน นอ ฌุ่น เจี๊ยน มี่งๆ ต้ายๆ ล์อ เมี่ยน หงาด หญั่น .
60005009	อ๋อย หฒุ เสียน ว้วน , แหง่ง เจี๊ยน เมี้ยน เญย ฮู่ง , เหว่ย หฒุ เม่ย บัว ฮิ้ว ตุ๊ เยียม น้าย ลู่ง เดี๊ย เสียน เย​ซู เญย ก๋อ-โย์ว หย่า ฮนั้ง เม่ย บัว นอ , หฒุ ปวั้ง น้าย หญู่ง โค้ว .
60005010	มป่า ฒั้ว เม่ย บัว หฒุ เสี่ยว โค้ว หธาม ป๊า ลิ์ว , เหธย หญู่งๆ เอน เญย ทิน-ฮู่ง , ต้ง เห่ว เม่ย บัว เหธา กี​ตู่ จวั่ง แหม่ง เฒี่ยง , เหยียด ลิ์ว จวั่ง นิ่น เญย ฌัง-หล่าง วั้ว เต้า , อ๋อย ปุน เม่ย บัว ตุ้น ยุ่น , เสียน เฮ้น หย่า เสียน ว้วน .
60005011	ทิน-ฮู่ง เญย ชะ เหยียด ลิ์ว เยียม เถา หม่าน โก๊ว หม่าน ต่อย . อา​เมน .
60005012	ซี​ลา เถง เยีย เฟี้ย น้าย เฒ้ย เฝียน เซ นั้ง เญย . เยีย หย่า ฝุน นิ่น โหฒว เหฒียบ ฒัวะ เญย ก๋อ-โย์ว . เยีย เฟี้ย ขวิน เม่ย บัว หย่า โหฒว ฒอง-เหฒง ก๊อง น้าย เซ ทิน-ฮู่ง เญย เฒียน เอน . เม่ย บัว อ๋อย หฒุ เขา ว้วน นิ่น เญย เอน อ๊ะ .
60005013	บา​บี​โลน ฒี่ง เญย จิว-ปาง หย่า จั๋ง เถา เม่ย บัว . ทิน-ฮู่ง หย่า กิ๊น นิ่น บัว ฮนั้ง กิ๊น เม่ย บัว นอ . เยีย เญย ตอน , มา​โค , หย่า จั๋ง เถา เม่ย บัว .
60005014	เม่ย บัว หวุ่ย ปวั้ง อ๋อย หฒุ โหฒว เฮญี้ยว ธีง-เหฑ่ง ฒม เฮมียน ปุน ธีง ล่าน ฮนั้ม ล่าน . โท้ ทิน-ฮู่ง ปุน เม่ย บัว เหยียด ฒู้ง เหธา กี​ตู่ จวั่ง แหม่ง เฒี่ยง เญย เมี่ยน ตุ๊ แป้ง ออน .
61001001	เยีย , ซี​โมน ปี​เต , โหฒว เย​ซู กี​ตู่ เญย โปว หย่า โหฒว นิ่น เญย กง-โฒ่ . เยีย เฟี้ย เฝียน ปุน เขา บัว แป้ง ฟิม เญย ทิน-ฮู่ง เหธา เหฌียว เฒี้ยว เย​ซู กี​ตู่ ตุ๊ เหธา บัว จวั่ง ต้ง หญู่ง จ๋าย เญย โต์ เสียน เญย เมี่ยน .
61001002	เยีย โท้ ทิน-ฮู่ง เหธย เอน เหธย แป้ง ออน ปุน เม่ย บัว จา ธั้ม เจี๊ยน ฝาว , เหว่ย หฒุ เม่ย บัว ฮิ้ว ตุ๊ ทิน-ฮู่ง หย่า ฮิ้ว ตุ๊ บัว เญย เฒี้ยว เย​ซู .
61001003	ทิน-ฮู่ง หล่ง นิ่น เญย ชะ เฒาะ บัว เยียม น้าย เสย หฒั่ง เหว่ย กัน หลง ทิน-ฮู่ง เฉียม หล่ง เญย หญู่งๆ เหธย ปุน บัว . บัว ฮนั้ง น้าย นอ ตุ๊ เหว่ย หฒุ บัว ฮิ้ว ตุ๊ นิ่น , ต้ง เห่ว บัว ต้าย จวั่ง นิ่น เญย ฌัง-หล่าง เหธา นิ่น หลง เญย เหยียด ฒู้ง วั้ว เต้า .
61001004	ฮนั้ง น้าย , นิ่น แล์ง โฮล ไห่ , จ๋าย ไห่ เญย หว่า ปุน บัว . เม่ย บัว ฯฒฯ ไฮ่ เขา น้าย เต๋ย แล์ง เญย หว่า ตุ๊ จวั่ง ทิน-ฮู่ง เญย เฟียม-ฝีง , หย่า ไฮ่ เปย๋า ดุ๊ด ป้าม เกน เญย หว่าย สี่ , ต้ง ป้าม เมี่ยน เอย กั้น เญย เฮญี้ยว หั่น โหฒว เญย หว่าย สี่ .
61001005	เหว่ย น้าย เม่ย บัว อ๋อย หฒุ หล่ง เหฑ่ง เฮญี้ยว ปุน เม่ย บัว เญย เสียน ฟิม จา โหฒว คู้ สี่ . โหฒว คู้ สี่ หย่า อ๋อย หฒุ จา ฮิ้ว ตุ๊ ทิน-ฮู่ง .
61001006	ฮิ้ว ตุ๊ ทิน-ฮู่ง หย่า อ๋อย หฒุ จา ไฮ่ กุ๊น ตุ๊ กั้น . ไฮ่ กุ๊น ตุ๊ กั้น หย่า อ๋อย หฒุ จา ม่าย หน่อย เตี๊ย . ม่าย หน่อย เตี๊ย หย่า อ๋อย หฒุ จา กัน หลง ทิน-ฮู่ง .
61001007	กัน หลง ทิน-ฮู่ง หย่า อ๋อย หฒุ จา ฮนั้ม เสียน เย​ซู เญย ก๋อ-โย์ว . ฮนั้ม เสียน เย​ซู เญย ก๋อ-โย์ว หย่า อ๋อย หฒุ จา ฮนั้ม หฒวัง เมี่ยน .
61001008	สี ก๊อง เม่ย บัว ม่าย น้าย เต๋ย โหฒว หลง เญย สี่ หย่า จา ม่าย ธั้ม เจี๊ยน ฝาว , ฯฒฯ ปุน เม่ย บัว ธ้วด ปั้น เหฒ่ย , ม่าย ลั่ม หล่ง , หย่า เก้า ฮิ้ว ตุ๊ บัว เญย เฒี้ยว เย​ซู กี​ตู่ .
61001009	มป่า หาย เต้า ไม้ ม่าย น้าย เต๋ย โหฒว หลง เญย สี่ นอ , วั้ว เต้า เซ มฒีง บั๊ว , หมั่ง ไม้ ตุ๊ โก , หย่า หละคุ นิ่น ฒิ่น ด่าง โหฒว เญย ฒุ์ย ตุ๊ หฑาว เหฑ่ง หมี่ อ๊ะ .
61001010	หฒวัง ก๋อ-โย์ว อ่า , เหว่ย น้าย เม่ย บัว อ๋อย หฒุ จา จอม เฮญี้ยว โหฒว , ปุน ธีง เม่ย บัว หฒะเก้ง โหฒว ทิน-ฮู่ง เห่ว ต้าย กิ๊น ต้าย เญย เมี่ยน . สี ก๊อง เม่ย บัว ฮนั้ง น้าย นอ โหฒว , เม่ย บัว เหยียด ลิ์ว หย่า ไม้ ด๊อด .
61001011	ฮนั้ง หน่าย ทิน-ฮู่ง ฯฒฯ ปุน เม่ย บัว ม่าย ตุ้น ยุ่น เญย เล์ย เปียะ บัว เหฌียว เฒี้ยว เย​ซู กี​ตู่ เหยียด ลิ์ว เญย กั๊วะ .
61001012	เหว่ย น้าย , ไม้ กุ๊น เม่ย บัว ฒู้ง ฮิ้ว ลิ์ว หย่า เขา ว้วน เม่ย บัว ฒิบ ต้าย เญย เฒียน เล์ย , เยีย อ๋อย หฒั่นๆ เถง เม่ย บัว จั๋ง เจี๊ยน น้าย เต๋ย สี่ .
61001013	เยีย ฮนั้ม เยีย หธ่อ เฒี่ยง เจี๊ยน เญย เฒี่ยง โห่ เยีย หอบ หฒุ เถง เม่ย บัว จั๋ง ตุ๊ น้าย เต๋ย สี่ .
61001014	เยีย ฮิ้ว ตุ๊ ไม้ เล่า เยีย อ๋อย หฒุ กวั่ง เยีย น้าย นอม ไฮ่ ไต่ เญย ซิน , ฮนั้ง บัว เญย เฒี้ยว เย​ซู กี​ตู่ เม่งๆ เญย บั๋ว เยีย นอ .
61001015	เยีย อ๋อย หล่ง เหฑ่ง ชะ ล์อ เจ๊า เหว่ย ปุน เม่ย บัว ฒั้ว เยีย เกวย เสย ฯฒฯ หฒั่นๆ จั๋ง เจี๊ยน น้าย เต๋ย สี่ .
61001016	เยีย บัว ไม้ เฒ์ย หล่ง ไกว-ช้าว เมี่ยน เป๋น ต้าย เญย โก๊ว-ไหล่ ปุน เม่ย บัว ฮิ้ว ตุ๊ บัว เญย เฒี้ยว เย​ซู กี​ตู่ เญย ชะ เหธา นิ่น แอ๋ง อ๋อย ต้าย หฑุ่น เญย สี่ . เซ เยีย บัว กั้น เญย มฒีง ตุ๊ ปวัด นิ่น เญย ฮ่าง ต้าว .
61001017	หฒั่ง เตี๋ย ทิน-ฮู่ง ท่าย นิ่น , ปุน นิ่น ม่าย ฌัง-หล่าง วั้ว หฒั่น , ม่าย เฉีย เยียม ฌัง-หล่าง ไห่ เญย ทิน-ฮู่ง ต้าย ก๊อง , “ น้าย เซ เยีย กั้น เญย ตอน - ฮนั้ม . เยีย หฒะเก้ง อะเฮน้ย ไห่ นิ่น . ”
61001018	เยีย บัว เหธา นิ่น เยียม วั้ว นอม ธีง-เหฑ่ง บง เญย เฒี่ยง โห่ เยีย บัว หย่า ตุ๊ ไฮ์ น้าย เต๋ย เฉีย เยียม ทิน-ต้อง ต้าย .
61001019	เหว่ย น้าย เยีย บัว เก้า ฮิ้ว ตี่ง โต่ว หว่า เมี่ยน โต่ว ต้าย เญย หว่า เซ เฒียน เญย . เม่ย บัว หล่ง เฮญี้ยว ฮนั้ม เถา น้าย เต๋ย เจ๊า เซ หลง อ๊ะ , เหว่ย หฒุ เซ ฮนั้ง นอม ตัง หฒิว เจี๊ยน หฮมวัง เญย ต๋อง , เถา ลู่ง เบี์ยว ฌัง , ถาย-แปะ ฟีง ธ้วด ต้าย หฒิว เจี๊ยน เม่ย บัว เญย เฮญี้ยว .
61001020	ตะเยี้ยด หล่ง เจี๊ยน เจี๋ย อ๋อย หฒุ เปียะ เฮญี้ยว , ไม้ ม่าย หาย เต้า ไฮ่ หล่ง กั้น เญย หฒะเอ๋ย พ้อ เม่ง โต่ว หว่า เมี่ยน โต่ว ต้าย เฟี้ย วั้ว เต๋ย กีง-โซว เญย หว่า .
61001021	เหว่ย หฒุ ไม้ ม่าย หาย เต้า ไฮ่ เอย กั้น เญย เอ๋ย โต่ว ทิน-ฮู่ง เญย หว่า . เมี่ยน โต่ว ทิน-ฮู่ง เญย หว่า เซ เอย สีง ลี่ง ต้อ นิ่น บัว ก๊อง ฮนั้ง .
61002001	ฒิ่น ด่าง เยียม อิ​สะ​ลา​เอน เมี่ยน บุด๋ง ม่าย จ๊า โต่ว หว่า เมี่ยน . ฟี่ ฮนั้ง เญย , ม่าย หฌาว จ๊า เล์ย เญย ฟิน-แซง อ๋อย เยียม เม่ย บัว บุด๋ง . นิ่น บัว อ๋อย ปี๋ง เจี๊ยน ต้อ ไฮ่ ปุน เมี่ยน หฒุ เหมียด เญย จ๊า เล์ย ต้าย หฌาว , หย่า เลี่ยม ไม้ เหญี่ยม หฒัวะ นิ่น บัว วั้ว เต้า เฒี้ยว . ฮนั้ง หน่าย ฯฒฯ ปุน นิ่น บัว กั้น เซี้ยบๆ เญย หฒุ เหมียด .
61002002	มป่า ม่าย เมี่ยน ธั้ม เญย อ๋อย กัน เจี๊ยน นิ่น บัว โหฒว ไญ้ ไห่ เญย สี่ . หลาย นิ่น บัว โหฒว เญย สี่ เมี่ยน หย่า อ๋อย ก๊อง โตะ เฒียน เล์ย เญย เจ๊า .
61002003	น้าย เต๋ย หฌาว จ๊า เล์ย เญย ฟิน-แซง เม้า ญ่าน ฯฒฯ ก๊อง นิ่น บัว กั้น เป๋น ต้าย เญย จ๊า โต์-เล์ย ดั๊ว เม่ย บัว เญย ญ่าน หญั่น . มป่า ตี่ง นิ่น บัว เญย ฒุ์ย วั้ว เต้า หลิ่ว เล์ย เหฒียง เล่า อ๊ะ . อ๋อย เหมียด นิ่น บัว วั้ว เต้า หย่า ไม้ ฌ่อม .
61002004	ทิน-ฮู่ง ไม้ เลี่ยว ป์าม ฒุ์ย เญย ฟิน-เมี่ยน . นิ่น เฒาะ นิ่น บัว ฒอย เหฌี่ย เต่ย หญัวะ , หววน เจี๊ยน เยียม หฮมวัง เญย ค้วด , ฒั้ว เจี๊ยน หฒุ เซี้ยม ฒุ์ย .
61002005	ทิน-ฮู่ง หย่า ไม้ เลี่ยว โล์-ฮนอย วั้ว กิ๊ด ลู่ง เดี๊ย . นิ่น ปุน บยู่ง-ซุ้ย-อิ๋ม เหยียม ไต่ เหฑ่ง ไม้ กัน ทิน-ฮู่ง เญย เมี่ยน . ขูง เหฌียว ฒุ่น บั๋ว เมี่ยน ฮนั้ง หาย นอ โหฒว หอบ ทิน-ฮู่ง วั้ว เต้า โน​ยา , แอ๋ง เหธา เจี๊ยน เสี่ย เต้า ฮนั้ง .
61002006	ทิน-ฮู่ง หย่า ตี่ง โส​โดม เหธา โก​โม​ลา ฒี่ง เญย ฒุ์ย , หล่ง โต์ว ปั๊ว ชุย เหฑ่ง , โหฒว หญู่ง เฒ้ย ปุน ไม้ กัน ทิน-ฮู่ง เญย เมี่ยน เฒียะ ตุ๊ นิ่น บัว อ๋อย หฒุ ปวั้ง เญย สี่ .
61002007	ทิน-ฮู่ง หย่า เหฌียว วั้ว เต้า คู้ เมี่ยน โล้ด ธ้วด . โล้ด เหว่ย เอ๊าะ เมี่ยน โหฒว ปวั้ง เลี่ยว เญย สี่ เฑ่า ตุ๊ โค้ว ไห่ .
61002008	วั้ว เต้า คู้ เมี่ยน เยียม นิ่น บัว บุด๋ง , ฮนอยๆ ปวัด หย่า ไฮ์ นิ่น บัว โหฒว เญย หว่าย สี่ . เหว่ย โล้ด โหฒว คู้ เมี่ยน นิ่น ฯฒฯ ไฮ์ เฮญี้ยว มุน ไห่ .
61002009	ฮนั้ง หน่าย , เฒี้ยว ฮิ้ว ตุ๊ ฮนั้ง หาย นอ เถง กัน หลง ทิน-ฮู่ง เญย เมี่ยน เปย๋า ดุ๊ด หฒุ เสย เญย สี่ , หย่า ฮิ้ว ตุ๊ ฮนั้ง หาย นอ หววน เมี่ยน หว่าย เมี่ยน หฒุ ตี่ง เจี๊ยน ฒุ์ย , ฒั้ว เซี้ยม ฒุ์ย เญย ฮนอย เถา .
61002010	ทิน-ฮู่ง อ๋อย เหล่ง เจ๊ย เญย ฮนั้ง น้าย นอ โหฒว ปุน เซว่ย กั้น เญย เฮญี้ยว หั่น โหฒว ไม้ หลวน ห่อง เญย สี่ หย่า หมั่ง เผีย ทิน-ฮู่ง เญย หัด ม์า เญย เมี่ยน . น้าย เต๋ย หฌาว จ๊า เล์ย เญย ฟิน-แซง ต๊าม โฮล หย่า เหมา ไห่ . นิ่น บัว ไม้ กั้ม เหฑีย ก๊อง โตะ เยียม กู้ หงว่าย ม่าย ฌัง-หล่าง วั้ว เต๋ย .
61002011	ไม้ กุ๊น ฟิน-เมี่ยน ม่าย หลี่ง ม่าย ชะ เก้า เฮ้น น้าย เต๋ย หฌาว จ๊า เล์ย เญย ฟิน-แซง , ฟิน-เมี่ยน หย่า ไม้ หล่ง โตะ เญย หว่า เยียม เฒี้ยว เญย หฑะเฮมียน โก๋ ม่าย ฌัง-หล่าง วั้ว เต๋ย .
61002012	น้าย เต๋ย หฌาว จ๊า เล์ย เญย ฟิน-แซง เซ ฮนั้ง มเปย ไต่ เญย แซง-คู้ นอ , เอย กั้น เญย เฟียม-ฝีง โหฒว . ธ้วด เสย ต้าย เหว่ย ปุน เมี่ยน เฒาะ ไต๋ ฮนั้ง . นิ่น บัว ก๊อง โตะ นิ่น บัว ไม้ เม่ง แปะ เญย สี่ , ฯฒฯ ฮนั้ง เฮยี่ย ฒ่อย นอ , หฒุ เหมียด .
61002013	นิ่น บัว โหฒว ห่อย เมี่ยน , นิ่น บัว กั้น ฯฒฯ หฒุ ห่อย อ๊ะ . นิ่น บัว ฝุน เฌียน-โย่ว เญย เซ ลู่ง ฮนอย หฒั่น หญั่น เป๊ว ฮบ ฆวิน , ฮี่ หูง ฮ้า เญย จั๊ด . นิ่น บัว เหธา เม่ย บัว ฮนั้ง น้าย นอ หญั่น ฯฒฯ กั๊วะ ไล่ ฮลบ ม่าย หวุย .
61002014	นิ่น บัว เญย มฒีง ขูง เธี่ยน เซียะ ฮนั้ง . ป์าม ฒุ์ย เถา หาย หฒั่น หย่า ไม้ ไฮ่ เก๋า . นิ่น บัว ดั๊ว เฮญี้ยว เมา เญย เมี่ยน . เฮญี้ยว หย่า เม้า เกว๋น กะน้าย . นิ่น บัว ฒู้ง หฒุ ทิน-ฮู่ง เหฒียว อ๊ะ .
61002015	นิ่น บัว เล่ย เฒียน เจ๊า ยั่ง ต่อง เจ๊า หมี่ อ๊ะ , กัน เบ​โอ เญย ตอน , บา​ลา​อัม . บา​ลา​อัม ฮนั้ม ญ่าน ฯฒฯ โหฒว ไม้ เป๋น เญย สี่ .
61002016	หลาย นิ่น ป์าม ฒุ์ย นิ่น หย่า หฒุ เหม อ๊ะ . นิ่น เญย มา​ลี เซ ไม้ ไฮ่ ก๊อง หว่า เญย กะน้าย มป่า ก๊อง ธ้วด เป๋น เมี่ยน เญย เฉีย ต๊น เจี๊ยน วั้ว เต้า โต่ว หว่า เมี่ยน โหฒว เญย กะน้าย-หฮงง สี่ .
61002017	น้าย เต๋ย หฌาว จ๊า เล์ย เญย ฟิน-แซง เซ ฮนั้ง ววม-ฒี้ง-ฆาย , หย่า ฮนั้ง หฒุ ต้ม หฑยาว ป่วน มี่ง เญย โหม่ว นอ . ทิน-ฮู่ง ฒู้ง เลี่ยว เหฒียง ต๋อง ปุน นิ่น บัว เยียม เต่ย หญัวะ เก้า หฮมวัง เจี๋ย เญย ค้วด .
61002018	นิ่น บัว ก๊อง เหมา ไห่ เญย กะน้าย-หฮงง หว่า , หย่า เซว่ย กั้น เญย เฮญี้ยว หั่น โหฒว ปวั้ง เลี่ยว สี่ , ดั๊ว ยั่ง ต่อง เจ๊า โธะ โหะ เปย๋า ธ้วด ต้าย เญย เมี่ยน .
61002019	น้าย เต๋ย หฌาว จ๊า เล์ย เญย ฟิน-แซง แล์ง ปุน เมี่ยน ตุ๊ ปู๋ง ฆอย , มป่า นิ่น บัว กั้น โหฒว หว่าย สี่ เญย โน่ว เก๊า , เหว่ย หฒุ หาย หญู่ง ฮี่ง เมี่ยน , เมี่ยน ฯฒฯ โหฒว วั้ว หญู่ง เญย โน่ว อ๊ะ .
61002020	สี ก๊อง เมี่ยน ฮิ้ว ตุ๊ บัว เญย เหฌียว เฒี้ยว เย​ซู กี​ตู่ , นิ่น บัว ฯฒฯ เปย๋า ดุ๊ด ป้าม เกน เญย หว่าย สี่ , มป่า ฆะฮ้า แอ๋ง หฒุ น้าย เต๋ย หว่าย สี่ เหฑ่น หฒุ , ฮี่ง นิ่น บัว , วั้ว เต๋ย เมี่ยน เซ้ด เมว์ย เก้า โค้ว เจี๋ย ฒิ่น ด่าง ไม้ แก้ง ฮิ้ว ตุ๊ เย​ซู กี​ตู่ เญย เฒี่ยง โห่ .
61002021	สี ก๊อง นิ่น บัว เหยียด ลิ์ว ไม้ ฮิ้ว โหฒว หอบ เญย เจ๊า , เซ เก้า หลง ฮิ้ว ลิ์ว มป่า แอ๋ง ฮวิน ฆาง กวั่ง จิว ปุน นิ่น บัว วั้ว ติ้ว ธีง-เหฑ่ง หลี่ง .
61002022	น้าย เต๋ย หว่า-เป๊ย หฒะเก้ง ต๋อย น้าย เต๋ย เมี่ยน โหฒว เญย สี่ . ม่าย โจ๋ว หว่า ก๊อง , “ จู๊ แอ๋ง ต๋าว ฆาง หญั่น นิ่น โล้ ธ้วด เญย กะน้าย . ” “ เถง ตู์ง หฑาว ลิ์ว ซิน , ตู์ง แอ๋ง มี่ง กั๊วะ ฌ่าง . ”
61003001	เยีย ฮนั้ม เญย ก๋อ-โย์ว อ้า ! อี้ หฒั่น เยีย เฟี้ย ปุน เม่ย บัว น้าย เฒ้ย เฝียน เซ ตะเหญ่ย เฒ้ย . เยีย เฟี้ย น้าย เต๋ย อี เฒ้ย เฝียน เหว่ย เถง เม่ย บัว จั๋ง เจี๊ยน ฯฒฯ ต์ง หฒุ เม่ย บัว เญย เฮญี้ยว เหฒียบ ฒัวะ เญย ฮนั้ม เถา น้าย เต๋ย เจ๊า .
61003002	เยีย อ๋อย เม่ย บัว จั๋ง เจี๊ยน โล์-ฮนอย ทิน-ฮู่ง เญย ธีง-เหฑ่ง โต่ว หว่า เมี่ยน ก๊อง เญย หว่า . หย่า อ๋อย เม่ย บัว จั๋ง เจี๊ยน บัว เญย เหฌียว เฒี้ยว หล่ง เม่ย บัว เญย กง-โฒ่ บัว ฒุ่น บั๋ว เม่ย บัว วั้ว ติ้ว หลี่ง .
61003003	ตะเยี้ยด หล่ง เจี๊ยน เจี๋ย , เม่ย บัว อ๋อย หฒุ เปียะ เฮญี้ยว เถา เซ้ด เมว์ย เญย ฮนอย-เหญียะ อ๋อย ม่าย เต๋ย เมี่ยน ธ้วด ต้าย ขูง เซว่ย กั้น เญย เฮญี้ยว หั่น โหฒว . นิ่น บัว อ๋อย กวัด โตะ จั๊ด เม่ย บัว
61003004	หย่า หน่าย ก๋า , “ นิ่น แล์ง นิ่น แอ๋ง ต้าย . วั้ว หญู่ง , นิ่น เยียม หาย ? เหว่ย หฒุ เยียม บัว เญย อง-ถาย บัว ไต่ หมี่ อ๊ะ , หญู่งๆ หธ่อ ฮนั้ง เหฒย ลู่ง เหฒย เดา วั้ว หฒั่น นอ . ”
61003005	นิ่น บัว ตุ๊-เอ๋ย หละคุ โล์-ฮนอย ทิน-ฮู่ง ก๊อง ธ้วด หว่า , ลู่ง เหธา เดา ฯฒฯ ธ้วด ต้าย อ๊ะ . เดา-เป้ย เยียม ววม ธ้วด ต้าย , หย่า หล่ง ววม เหฒย ธ้วด .
61003006	หย่า ต้ง วั้ว เต๋ย ววม เหยียม เหฑ่ง , เหมียด เหฑ่ง วั้ว กิ๊ด ลู่ง เดี๊ย .
61003007	มป่า อี้ หฒั่น เญย ลู่ง เหธา เดา ม่าย ทิน-ฮู่ง เญย หว่า เปว เจี๊ยน , เลี่ยว เจี๊ยน ฒั้ว เถา ไม้ หมวัง ทิน-ฮู่ง เญย หว่า เญย เมี่ยน หฒุ เซี้ยม , หฒุ เหมียด วั้ว ฮนอย , ฯฒฯ หล่ง โต์ว ปั๊ว ชุย .
61003008	ฮนั้ม เญย ก๋อ-โย์ว อ่า , ม่าย เหยียด หญู่ง สี่ เม่ย บัว ไม้ ตู๋ง หละคุ . น้าย เซ เอย เฒี้ยว หมั่ง , เหยียด ฮนอย เซ ฮนั้ง เหยียด ธิน หฮญัง , เหยียด ธิน หฮญัง หย่า ฮนั้ง เหยียด ฮนอย .
61003009	เฒี้ยว หฒะเก้ง เอย นิ่น แล์ง เญย หว่า โหฒว , นิ่น ไม้ ไง่ ฮนั้ง ม่าย เต๋ย เมี่ยน ฮนั้ม ต้าย นิ่น ไง่ นอ . ต๋าว หฑวน นิ่น โหฒว เฮญี้ยว ด๊าว ฒั้ว เม่ย บัว , ไม้ อ๋อย หาย เต้า หฒุ เหมียด . นิ่น อ๋อย เต้าๆ ก๊อย เฮญี้ยว กวั่ง ฒุ์ย .
61003010	มป่า เฒี้ยว แอ๋ง ต้าย เญย ฮนอย อ๋อย ฮนั้ง จั๋น-หฒะ ต้าย วั้ว นอ . วั้ว ฮนอย ลู่ง ฯฒฯ ฌุ่นๆ เญย เจี๋ย เหฑ่ง . เยียม ลู่ง เญย เหยียด ฒู้ง หฒุ โต์ว ปั๊ว หยุ . เดา เหธา เยียม เดา-เป้ย เญย หญู่งๆ กะน้าย หย่า หฒุ ปั๊ว ชุย เหฑ่ง .
61003011	น้าย เต๋ย เหยียด ฒู้ง อ๋อย ฮนั้ง น้าย นอ หฒุ เหมียด . วั้ว หญู่ง เม่ย บัว หอบ หฒุ โหฒว หาย หญู่ง เมี่ยน ? อ๋อย หฒุ โหฒว ธีง-เหฑ่ง เมี่ยน หย่า กัน หลง ทิน-ฮู่ง ,
61003012	ฒั้ว เจี๊ยน ทิน-ฮู่ง เซี้ยม ฒุ์ย เญย ฮนอย เถา . หย่า อ๋อย หฒุ หล่ง เฮญี้ยว โหฒว ปุน วั้ว นอม ฮนอย ต้าย เซี้ยบ . วั้ว นอม ฮนอย ลู่ง ฒู้ง อ๋อย หฒุ โต์ว ปั๊ว ชุย เหฑ่ง . เยียม ลู่ง เญย หญู่งๆ หย่า หฒุ โต์ว ปั๊ว หยุ เหฑ่ง .
61003013	มป่า หฒิว ทิน-ฮู่ง แล์ง เญย หว่า บัว ฒั้ว เจี๊ยน เซียง-ลู่ง เซียง-เดา , เยียม วั้ว ขูง ม่าย โหฒว หอบ เญย เจ๊า ฮนั้ง .
61003014	ฮนั้ม เญย ก๋อ-โย์ว อ่า , ฮนั้ง หน่าย เม่ย บัว ฒั้ว เจี๊ยน น้าย เต๋ย สี่ ธ้วด , อ๋อย หฒุ เยียม ทิน-ฮู่ง เญย หฑะเฮมียน หล่ง เฮญี้ยว โหฒว ธีง-เหฑ่ง , ไม้ ม่าย ต๋อง เฆ่ม , หย่า เหธา นิ่น หอบ .
61003015	อ๋อย หฒุ ฝุน บัว เญย เฒี้ยว โหฒว เฮญี้ยว ด๊าว เหว่ย ปุน เม่ย บัว ม่าย ฉัง ตุ๊ เหฌียว , ฮนั้ง บัว ฮนั้ม ไห่ เญย โย์ว , เปา​โล , หล่ง ทิน-ฮู่ง เหธย เญย ธง-เม่ง เฟี้ย เฝียน บั๋ว เม่ย บัว วั้ว นอ .
61003016	เยียม เปา​โล เฟี้ย เญย เฒ้ยๆ เฝียน นิ่น หย่า ก๊อง เถา น้าย เต๋ย เจ๊า . เฝียน กะญั์ว ม่าย เต๋ย ต๋อง อะ ตุ๊ เม่ง แปะ . แอ๋ง ม่าย เต๋ย เมี่ยน ฮิ้ว ไม้ โถว หย่า เสียน ไม้ ว้วน ฯฒฯ เฒาะ น้าย เต๋ย หว่า อ๋าว เป๋น จ๊า หว่า หมี่ อ๊ะ , ฮนั้ง นิ่น บัว อ๋าว ธั้ม-โต่ว กีง-โซว เญย หว่า เป๋น จ๊า เญย หว่า . นิ่น บัว ฯฒฯ โหฒว ปุน นิ่น บัว กั้น หฒุ เหมียด .
61003017	ฮนั้ม ไห่ เญย หฒวัง ก๋อ-โย์ว อ่า , เม่ย บัว ฒู้ง ฮิ้ว น้าย เต๋ย สี่ . ฮนั้ง หน่าย , อ๋อย หฒุ ไฝ ฟิม ไม้ ตู๋ง ปุน โหฒว หว่าย สี่ เญย เมี่ยน ดั๊ว เม่ย บัว กัน เจี๊ยน นิ่น บัว โหฒว หว่าย สี่ ฯฒฯ ปุน เม่ย บัว ว้วน เญย เฮญี้ยว ด๊อด มี่ง .
61003018	อ๋อย หฒุ เหยียด เฒย ฮิ้ว ตุ๊ บัว เญย เหฌียว เฒี้ยว เย​ซู กี​ตู่ เหธา นิ่น เญย เอน เหธย ธั้ม เจี๊ยน ฝาว . บัว อี้ หฒั่น อ๋อย หฒุ เธง นิ่น หย่า เหยียด ลิ์ว เธง เถา หม่าน โก๊ว หม่าน ต่อย . อา​เมน .
62001001	เยีย บัว เฟี้ย ก๊อง เถา ยู์ง แหม่ง เญย โต์ . ไม้ แก้ง เหฒย ลู่ง เหฒย เดา วั้ว หฒั่น น้าย โต์ ฒู้ง เยียม เญย . ฒิ่น ด่าง โต์ เหธา หฒั่ง เตี๋ย เยียม มป่า อี้ หฒั่น หิ่น ธ้วด ต้าย ปุน เยีย บัว ปวัด . เยีย บัว กั้น ไฮ์ เจี๋ย เญย , มฒีง หย่า ปวัด ลิ์ว อ๊ะ . เยีย บัว เญย ปั์ว หย่า ตุ๊ ฮลัว เจี๋ย . น้าย ยู์ง แหม่ง เญย โต์ หิ่น ธ้วด ต้าย , เยีย บัว หย่า ตุ๊ ปวัด ฯฒฯ โหฒว ฒอง-เหฒง ก๊อง เถา น้าย เหยียด ลิ์ว เญย แหม่ง . เยีย บัว เฟี้ย ก๊อง เถา ยู์ง แหม่ง เญย โต์ . ไม้ แก้ง เหฒย ลู่ง เหฒย เดา วั้ว หฒั่น น้าย โต์ ฒู้ง เยียม เญย . ฒิ่น ด่าง โต์ เหธา หฒั่ง เตี๋ย เยียม มป่า อี้ หฒั่น หิ่น ธ้วด ต้าย ปุน เยีย บัว ปวัด . เยีย บัว กั้น ไฮ์ เจี๋ย เญย , มฒีง หย่า ปวัด ลิ์ว อ๊ะ . เยีย บัว เญย ปั์ว หย่า ตุ๊ ฮลัว เจี๋ย . น้าย ยู์ง แหม่ง เญย โต์ หิ่น ธ้วด ต้าย , เยีย บัว หย่า ตุ๊ ปวัด ฯฒฯ โหฒว ฒอง-เหฒง ก๊อง เถา น้าย เหยียด ลิ์ว เญย แหม่ง .
62001002	
62001003	เยีย บัว ปวัด เจี๋ย หย่า ไฮ์ เจี๋ย เญย ฯฒฯ ฒุ่น บั๋ว เม่ย บัว , อ๋อย ปุน เม่ย บัว เหธา เยีย บัว จิว ทง . บัว ม่าย จิว ทง เซ บัว เหธา หฒั่ง เตี๋ย หย่า เหธา นิ่น เญย ตอน , เย​ซู กี​ตู่ , ม่าย จิว ทง .
62001004	เยีย บัว เฟี้ย น้าย เต๋ย เจ๊า ปุน เม่ย บัว เหว่ย ปุน บัว ล่ม ฑ่อย เฌียน-โย่ว ออน-เหลาะ .
62001005	น้าย เซ เยีย บัว ไฮ์ ทิน-ฮู่ง เญย ตอน ก๊อง เจี๋ย เญย หว่า ฯฒฯ ฒุ่น บั๋ว เม่ย บัว . นิ่น ก๊อง , “ ทิน-ฮู่ง เซ ต้ง ฌัง . นิ่น ไม้ ม่าย เหยียด เต๋ย หฮมวัง . ”
62001006	สี ก๊อง บัว ก๊อง บัว เหธา ทิน-ฮู่ง จิว ทง มป่า หธ่อ ยั่ง หฮมวัง เญย เจ๊า นอ , บัว ขูง ก๊อง-แปะ ฮนั้ง , ไม้ เอย เฒียน เล์ย โหฒว .
62001007	มป่า สี ก๊อง บัว เยียม ฌัง ฮนั้ง ทิน-ฮู่ง เยียม ฌัง นอ , บัว ฯฒฯ ล่าน เหธา ล่าน จิว ทง . นิ่น เญย ตอน , เย​ซู , เญย ฑย้าม หย่า หฑาว เ-หฑ่ง บัว เญย เหยียด ฒู้ง ฒุ์ย .
62001008	สี ก๊อง บัว ก๊อง บัว ไม้ ม่าย ฒุ์ย , น้าย เซ ดั๊ว กั้น ฮนั้ง . เฒียน เล์ย ไม้ เยียม บัว เญย เฮญี้ยว อ๊ะ .
62001009	สี ก๊อง บัว เหญี่ยม บัว เญย ฒุ์ย , ทิน-ฮู่ง เซ เหฒียบ ฒัวะ เญย , แป้ง ฟิม เญย , ฯฒฯ กวั่ง บัว เญย ฒุ์ย เหธา บัว โหฒว เญย เหยียด ฒู้ง หว่าย สี่ , เฝียว บัว ธีง-เหฑ่ง ต้าย .
62001010	สี ก๊อง บัว ก๊อง บัว ไม้ ป์าม ฒุ์ย , เซ ต๋อง ฮนั้ง บัว โหฒว ปุน ทิน-ฮู่ง ก๊อง-แปะ นอ . ทิน-ฮู่ง เญย หว่า หย่า ไม้ เยียม บัว เญย เฮญี้ยว อ๊ะ .
62002001	เยีย เญย ฝุเจว๊ย อ้า ! เยีย ฮนั้ง น้าย นอ เฟี้ย ปุน เม่ย บัว เหว่ย ปุน เม่ย บัว ไม้ ป์าม ฒุ์ย . สี ก๊อง หาย เต้า ป์าม ฒุ์ย นอ , บัว ม่าย เต้า เถง บัว โท้ หฒั่ง เตี๋ย , เซ แป้ง ฟิม เญย วั้ว เต้า , เย​ซู กี​ตู่ .
62002002	กี​ตู่ เซี้ย นิ่น กั้น เญย แหม่ง ไต่ เหว่ย ฟิ บัว เญย ฒุ์ย . หย่า ไม้ ตาน บัว เญย ฒุ์ย ฮนั้ง , หย่า เหว่ย ลู่ง เดี๊ย เมี่ยน เญย ฒุ์ย .
62002003	สี ก๊อง บัว เอย เจี๊ยน ทิน-ฮู่ง เญย หลี่ง โหฒว , บัว ฯฒฯ ฮิ้ว ตุ๊ ตี่ง บัว หฒะเก้ง ฮิ้ว ทิน-ฮู่ง .
62002004	หาย เต้า ก๊อง นิ่น ฮิ้ว ตุ๊ ทิน-ฮู่ง หย่า ไม้ เอย เจี๊ยน ทิน-ฮู่ง เญย หลี่ง โหฒว , วั้ว เต้า ขูง ก๊อง-แปะ ฮนั้ง . เฒียน เล์ย ไม้ เยียม นิ่น เญย เฮญี้ยว อ๊ะ .
62002005	หาย เต้า เอย เจี๊ยน ทิน-ฮู่ง เญย หว่า โหฒว , วั้ว เต้า หฒะเก้ง ฮนั้ม ทิน-ฮู่ง เถา ต้าว อ๊ะ . ฮนั้ง หน่าย , บัว ฯฒฯ ฮิ้ว ตุ๊ บัว เหธา ทิน-ฮู่ง จวั่ง แหม่ง เฒี่ยง .
62002006	หาย เต้า ก๊อง นิ่น เหธา ทิน-ฮู่ง จวั่ง แหม่ง เฒี่ยง , เย​ซู ฮนั้ง หาย นอ โหฒว , วั้ว เต้า หย่า อ๋อย หฒุ ฮนั้ง วั้ว นอ โหฒว .
62002007	ฮนั้ม เญย ก๋อ-โย์ว อ้า ! เยีย ไม้ เฒ์ย เฟี้ย ติ้ว เซียง-หลี่ง บั๋ว เม่ย บัว . เยีย เฟี้ย เญย เซ โล์-หลี่ง , ต้ง ฒิ่น ด่าง เยียม กอน วั้ว เม่ย บัว มต้าย ม่าย เญย . น้าย ติ้ว โล์-หลี่ง เซ เม่ย บัว ไฮ์ เจี๋ย เญย หว่า .
62002008	มป่า เยีย เฟี้ย ติ้ว เซียง-หลี่ง ปุน เม่ย บัว . น้าย ติ้ว เซียง-หลี่ง เยียม กี​ตู่ หย่า เยียม เม่ย บัว ปิ๋ว เม่ง เซ เฒียน เญย , เหว่ย หฒุ หฮมวัง เจี๋ย เจี๊ยน มี่ง , เฒียน ฌัง ธ้วด ต้าย ฒู้ง หฒิว เจี๊ยน อ๊ะ .
62002009	หาย เต้า ก๊อง นิ่น เยียม ฌัง มป่า ฑอง นิ่น เญย ก๋อ-โย์ว , วั้ว เต้า หธ่อ เยียม หฮมวัง กะญั์ว .
62002010	หาย เต้า ฮนั้ม นิ่น เญย ก๋อ-โย์ว ฯฒฯ เยียม ฌัง กะญั์ว . นิ่น หย่า ไม้ ม่าย หาย หญู่ง ดั๊ว หาย เต้า ป์าม ฒุ์ย .
62002011	หาย เต้า ไม้ ฮนั้ม นิ่น เญย ก๋อ-โย์ว , วั้ว เต้า เยียม หฮมวัง กะญั์ว . นิ่น เซ ฮนั้ง ยั่ง หฮมวัง เญย ต๋อง นอ , ไม้ ฮิ้ว ตุ๊ นิ่น มี่ง หาย , เหว่ย หฒุ หฮมวัง ปุน นิ่น เญย มฒีง ฮนั้ง แม่ง นอ .
62002012	ฝุเจว๊ย อ้า ! เยีย เฟี้ย เฝียน ปุน เม่ย บัว เหว่ย หฒุ เม่ย บัว เหว่ย กี​ตู่ ตุ๊ กวั่ง ลิ์ว เม่ย บัว เญย ฒุ์ย .
62002013	โหฒว เตีย เญย หฒวัง เมี่ยน อ้า ! เยีย เฟี้ย เฝียน ปุน เม่ย บัว เหว่ย หฒุ เม่ย บัว ฮิ้ว ตุ๊ ไม้ แก้ง เหฒย ลู่ง เหฒย เดา เยียม เญย วั้ว เต้า . เม่ย บัว เมี่ยน หลุน เมี่ยน อ้า ! เยีย เฟี้ย เฝียน ปุน เม่ย บัว เหว่ย หฒุ เม่ย บัว ฮี่ง เจี๋ย ฮยวัง เอ๊าะ วั้ว เต้า หมี่ อ๊ะ . ฝุเจว๊ย อ้า ! เยีย เฟี้ย เฝียน ปุน เม่ย บัว เหว่ย หฒุ เม่ย บัว ฮิ้ว ตุ๊ หฒั่ง เตี๋ย .
62002014	โหฒว เตีย เญย หฒวัง เมี่ยน อ้า ! เยีย เฟี้ย เฝียน ปุน เม่ย บัว เหว่ย หฒุ เม่ย บัว ฮิ้ว ตุ๊ ไม้ แก้ง เหฒย ลู่ง เหฒย เดา ฒู้ง เยียม เญย วั้ว เต้า . เมี่ยน หลุน เมี่ยน อ้า ! เยีย เฟี้ย เฝียน ปุน เม่ย บัว เหว่ย หฒุ เม่ย บัว เฮ้น . ทิน-ฮู่ง เญย หว่า หย่า เยียม เม่ย บัว เญย เฮญี้ยว . เม่ย บัว หย่า ฮี่ง เจี๋ย ฮยวัง เอ๊าะ วั้ว เต้า หมี่ อ๊ะ .
62002015	ไม้ ตู๋ง ฮนั้ม ป้าม เกน ไฟ ฮนั้ม ป้าม เกน เญย กะน้าย . หาย เต้า ฮนั้ม ป้าม เกน , วั้ว เต้า ไม้ ม่าย เฮญี้ยว ฮนั้ม หฒั่ง เตี๋ย .
62002016	เหว่ย หฒุ เหยียด ฒู้ง เยียม ป้าม เกน เญย กะน้าย เซ ป้าม เมี่ยน หั่น เญย , มฒีง ปวัด ฯฒฯ เหมว่ย เจี๊ยะ เญย , เหธา เมี่ยน เธง-โฮล , โหฒว เหมา เญย สี่ . น้าย เต๋ย เหยียด ฒู้ง เซ เยียม ป้าม เกน ธ้วด ต้าย เญย , ไม้ เฒ์ย เยียม หฒั่ง เตี๋ย ต้าย .
62002017	ป้าม เกน เหธา เยียม ป้าม เกน หยัวะ เมี่ยน เญย กะน้าย เจี๋ย เจี๊ยน มี่ง อ๊ะ . มป่า หาย เต้า เอย เจี๊ยน ทิน-ฮู่ง เญย เอ๋ย โหฒว , วั้ว เต้า ฯฒฯ ตุ๊ เหยียด ลิ์ว เฒี่ยง เจี๊ยน .
62002018	ฝุเจว๊ย อ้า ! ฆะฮ้า ลาย เญย เฒี่ยง โห่ เถา อ๊ะ . เม่ย บัว ไฮ์ ก๊อง เจี๋ย , ต้ง เหธา กี​ตู่ โหฒว วิน-วั้ง วั้ว เต้า อ๋อย ต้าย . อี้ หฒั่น ม่าย กี​ตู่ เญย วิน-วั้ง ต้าย ธั้ม ไห่ . บัว ฯฒฯ ฮิ้ว ตุ๊ ฆะฮ้า ลาย เญย เฒี่ยง โห่ เถา อ๊ะ .
62002019	น้าย เต๋ย วิน-วั้ง เยียม บัว ธ้วด มี่ง มป่า นิ่น บัว ไม้ หฒะเก้ง เป๋น บัว เญย เมี่ยน . สี ก๊อง นิ่น บัว หฒะเก้ง บัว เญย เมี่ยน , นิ่น บัว หธ่อ เหธา บัว เยียม . มป่า นิ่น บัว ธ้วด มี่ง ฯฒฯ ปุน ธีง นิ่น บัว ไม้ ม่าย เหยียด เต้า เฒ์ย บัว เญย เมี่ยน .
62002020	มป่า กี​ตู่ เหธย สีง ลี่ง ปุน เม่ย บัว , เม่ย บัว เหยียด ฒู้ง ฯฒฯ ฮิ้ว ตุ๊ เฒียน เล์ย อ๊ะ .
62002021	เยีย เฟี้ย เฝียน ปุน เม่ย บัว ไม้ เฒ์ย เหว่ย เม่ย บัว ไม้ ฮิ้ว ตุ๊ เฒียน เล์ย . เยีย เฟี้ย เญย เซ เหว่ย เม่ย บัว ฮิ้ว ตุ๊ เฒียน เล์ย เญย . หย่า ฮิ้ว ตุ๊ ก๊อง-แปะ เญย สี่ ไม้ ไฮ่ เยียม เฒียน เล์ย ธ้วด ต้าย .
62002022	วั้ว หญู่ง , หาย เต้า ก๊อง-แปะ ? เซ ต้ง ไม้ เหญี่ยม เย​ซู โหฒว กี​ตู่ วั้ว เต้า . วั้ว เต้า โหฒว กี​ตู่ เญย วิน-วั้ง , หลาย นิ่น ไม้ เหญี่ยม หฒั่ง เตี๋ย หย่า ไม้ เหญี่ยม หฒั่ง เตี๋ย เญย ตอน .
62002023	หาย เต้า ไม้ เหญี่ยม ตอน , วั้ว เต้า หย่า ไม้ ม่าย หฒั่ง เตี๋ย . หาย เต้า เหญี่ยม ตอน , วั้ว เต้า หย่า ม่าย หฒั่ง เตี๋ย .
62002024	เม่ย บัว เยียม กอน ไฮ์ เจี๋ย เญย หว่า อ๋อย หฒุ ฒ่าง เจี๊ยน เฮญี้ยว . ฮนั้ง หน่าย , เม่ย บัว ฯฒฯ ตุ๊ เหยียด ลิ์ว เหธา หฒั่ง เตี๋ย หย่า เหธา นิ่น เญย ตอน จวั่ง แหม่ง เฒี่ยง .
62002025	น้าย เซ กี​ตู่ กั้น แล์ง เญย แหง่ง หว่า . นิ่น แล์ง ปุน บัว ตุ๊ เหยียด ลิ์ว เญย แหม่ง .
62002026	เยีย เฟี้ย น้าย เต๋ย หว่า ปุน เม่ย บัว ฮิ้ว ตุ๊ ดั๊ว เม่ย บัว วั้ว เต๋ย เมี่ยน .
62002027	มป่า กี​ตู่ เหธย สีง ลี่ง ปุน เม่ย บัว . สีง ลี่ง หย่า เยียม เจี๊ยน เม่ย บัว เญย เฮญี้ยว , เม่ย บัว ฯฒฯ ไม้ เฉียม หฒุ หาย เต้า หฌาว อ๊ะ . เหว่ย หฒุ เม่ย บัว ตุ๊ ลิ์ว สีง ลี่ง , สีง ลี่ง ฯฒฯ หฌาว หญู่งๆ เม่ย บัว . นิ่น เญย หว่า หย่า เฒียน เญย , ไม้ จ๊า . สีง ลี่ง หฌาว เม่ย บัว ฮนั้ง หาย นอ เหธา กี​ตู่ จวั่ง แหม่ง เฒี่ยง , เม่ย บัว ฯฒฯ อ๋อย หฒุ ฮนั้ง วั้ว นอ โหฒว .
62002028	ฝุเจว๊ย อ้า ! อ๋อย หฒุ หฒั่นๆ เหธา นิ่น จวั่ง แหม่ง เฒี่ยง . ฮนั้ง หน่าย , นิ่น แอ๋ง ต้าย วั้ว ฮนอย , บัว ไฮ่ ปู๋ง หล่าง เญย เยียม นิ่น เญย หฑะเฮมียน , ไม้ หฒุ ไญ้ , ไม้ หฒุ ปี๋ง .
62002029	เม่ย บัว ฮิ้ว ตุ๊ กี​ตู่ เซ แป้ง ฟิม เญย . ฮนั้ง หน่าย , เม่ย บัว ฮิ้ว ตุ๊ หาย เต้า โหฒว แป้ง ฟิม , วั้ว เต้า เซ โหฒว ทิน-ฮู่ง เญย น่าม โญ์ว .
62003001	หมั่ง ก๋า ทิน-ฮู่ง ด่ง หาย ฮนั้ม บัว ! นิ่น ปุน บัว ตุ๊ บั๋ว เห่ว ทิน-ฮู่ง เญย น่าม โญ์ว . หย่า ไม้ เฒ์ย ขูง ตุ๊ บั๋ว ฮนั้ง , หฒะเก้ง เป๋น นิ่น เญย น่าม โญ์ว หมี่ อ๊ะ . ป้าม เมี่ยน ไม้ ฮิ้ว ตุ๊ บัว เซ เหว่ย หฒุ นิ่น บัว ไม้ ฮิ้ว ตุ๊ หฒั่ง เตี๋ย .
62003002	ฮนั้ม ไห่ เญย ก๋อ-โย์ว อ้า ! อี้ หฒั่น บัว เป๋น ทิน-ฮู่ง เญย น่าม โญ์ว . ฆะฮ้า ฮี้ง บัว อ๋อย ฮนั้ง หาย นอ ไม้ แก้ง ฮิ้ว . มป่า บัว ฮิ้ว ตุ๊ กี​ตู่ หิ่น ธ้วด วั้ว หฒั่น บัว อ๋อย ฮนั้ง นิ่น นอ , เหว่ย หฒุ เย​ซู หฒะเก้ง ฮนั้ง หาย นอ , บัว หย่า ตุ๊ ปวัด นิ่น ฮนั้ง วั้ว นอ .
62003003	หาย เต้า ม่าย ลั่ม ฮนั้ม ทิน-ฮู่ง อ๋อย ปุน นิ่น ฮนั้ง เย​ซู , วั้ว เต้า ฯฒฯ อ๋อย หฒุ โก๋ว กั้น ธีง-เหฑ่ง , ฮนั้ง กี​ตู่ นอ ธีง-เหฑ่ง .
62003004	หาย เต้า ป์าม ฒุ์ย เซ ป์าม ทิน-ฮู่ง เญย เล์ย-หลัด เหว่ย หฒุ ฒุ์ย เซ ป์าม เล์ย-หลัด เญย สี่ .
62003005	เม่ย บัว ฮิ้ว ตุ๊ กี​ตู่ ต้าย เหว่ย เถย บัว เญย ฒุ์ย . นิ่น กั้น หย่า ไม้ ม่าย ฒุ์ย .
62003006	หาย เต้า เหธา กี​ตู่ จวั่ง แหม่ง เฒี่ยง , นิ่น ไม้ ป์าม เจี๊ยน ฒุ์ย มี่ง . หาย เต้า ป์าม เจี๊ยน ฒุ์ย มี่ง , วั้ว เต้า ไม้ ปวัด เจี๋ย กี​ตู่ , หย่า ไม้ ฮิ้ว ตุ๊ นิ่น .
62003007	ฝุเจว๊ย อ้า ! ไม้ ตู๋ง หมวัง หาย เต้า ดั๊ว เม่ย บัว . หาย เต้า โหฒว หอบ , วั้ว เต้า ฯฒฯ เหธา ทิน-ฮู่ง หอบ เฮญี้ยว , ฮนั้ง กี​ตู่ เหธา ทิน-ฮู่ง หอบ เฮญี้ยว นอ .
62003008	หาย เต้า ป์าม ฒุ์ย เซ เมี้ยน เญย ฮู่ง เญย เมี่ยน , เหว่ย หฒุ เมี้ยน เญย ฮู่ง มต้าย เยียม กอน ป์าม ฒุ์ย เถา อี้ หฒั่น . เหว่ย น้าย ทิน-ฮู่ง เญย ตอน ต้าย , เซ เหว่ย เหมียด เหฑ่ง เมี้ยน เญย ฮู่ง โหฒว เญย กง .
62003009	หาย เต้า โหฒว ทิน-ฮู่ง เญย น่าม โญ์ว , วั้ว เต้า ไม้ ป์าม เจี๊ยน ฒุ์ย มี่ง เหว่ย หฒุ ทิน-ฮู่ง เญย เฟียม-ฝีง เยียม เจี๊ยน นิ่น เญย เฮญี้ยว . ทิน-ฮู่ง โหฒว นิ่น เญย เตีย , นิ่น ฯฒฯ ไม้ ไฮ่ ป์าม เจี๊ยน ฒุ์ย มี่ง .
62003010	ฮนั้ง น้าย บัว ไฮ่ ฮิ้ว ตุ๊ หาย เต้า โหฒว ทิน-ฮู่ง เญย น่าม โญ์ว , หาย เต้า โหฒว เมี้ยน เญย ฮู่ง เญย น่าม โญ์ว . หาย เต้า ไม้ โหฒว หอบ ไฟ ไม้ ฮนั้ม นิ่น เญย ก๋อ-โย์ว , วั้ว เต้า เซ ไม้ เฒ์ย ทิน-ฮู่ง เญย น่าม โญ์ว อ๊ะ .
62003011	เม่ย บัว เยียม กอน ไฮ์ เจี๋ย เญย หว่า เซ ต้ง น้าย . ล่าน อ๋อย หฒุ ฮนั้ม ล่าน .
62003012	ไม้ ตู๋ง ฮนั้ง คา​อิน นอ . คา​อิน เซ ฮยวัง เอ๊าะ วั้ว เต้า เญย เมี่ยน หย่า ไต๋ นิ่น เญย โย์ว . นิ่น เหว่ย หาย ติ่ว ไต๋ นิ่น เญย โย์ว ? เหว่ย หฒุ นิ่น กั้น โหฒว ต่อง , นิ่น เญย โย์ว โหฒว ตุ๊ หอบ .
62003013	ก๋อ-โย์ว อ้า ! สี ก๊อง ป้าม เมี่ยน ฑอง เม่ย บัว , เม่ย บัว ไม้ ตู๋ง เหว่ย หน่าย ฮนั้ม ไม้ เม่ง แปะ .
62003014	บัว ฮนั้ม บัว เญย ก๋อ-โย์ว ฯฒฯ ฮิ้ว ตุ๊ บัว เปย๋า ดุ๊ด ไฮ่ ไต่ เญย ชะ ตุ๊ แหม่ง เฒี่ยง เจี๊ยน . หาย เต้า ไม้ ฮนั้ม เมี่ยน , วั้ว เต้า หธ่อ หฒุ ไต่ เญย ชะ กุ๊น เจี๊ยน .
62003015	หาย เต้า ฑอง นิ่น เญย ก๋อ-โย์ว , วั้ว เต้า เซ ไต๋ เมี่ยน เญย เมี่ยน . เม่ย บัว หย่า ฮิ้ว ตุ๊ ไต๋ เมี่ยน เญย เมี่ยน ไม้ ม่าย เหยียด ลิ์ว เญย แหม่ง เยียม นิ่น .
62003016	บัว ฮิ้ว ตุ๊ ม่าย ฮนั้ม เมี่ยน เญย เฮญี้ยว เซ ฮนั้ง หาย นอ เหว่ย หฒุ เย​ซู เหว่ย บัว เซี้ย นิ่น เญย แหม่ง . บัว หย่า อ๋อย หฒุ เหว่ย บัว เญย ก๋อ-โย์ว เซี้ย แหม่ง .
62003017	หาย เต้า คู่ เยียม คู่ หญั่น , หย่า ปวัด นิ่น เญย ก๋อ-โย์ว ด๊อด หน่าน , นิ่น หย่า หมั่ง ตุ๊ เจี๋ย เหมว่ย ไม้ เถง , วั้ว เต้า ฮนั้ง หาย นอ ไฮ่ ก๊อง นิ่น ฮนั้ม ทิน-ฮู่ง ?
62003018	ฝุเจว๊ย อ้า ! ไม้ ตู๋ง ขูง หล่ง ฑุ่ย ก๊อง ฮนั้ม เมี่ยน ฮนั้ง , อ๋อย หฒุ โหฒว สี่ ปุน ธีง หฒะเก้ง ฮนั้ม .
62003019	ฮนั้ง หน่าย , บัว ฯฒฯ ฮิ้ว ตุ๊ บัว เกวย เฒียน เล์ย . บัว หย่า ไฮ่ ปู๋ง หล่าง เญย เยียม ทิน-ฮู่ง เญย หฑะเฮมียน .
62003020	สี ก๊อง บัว เญย เฮญี้ยว ตี่ง บัว ม่าย ฒุ์ย , บัว หธ่อ ฮิ้ว ตุ๊ ทิน-ฮู่ง เก้า โฮล เจี๋ย บัว เญย เฮญี้ยว , นิ่น หย่า ฮิ้ว ตุ๊ หม่าน สี่ .
62003021	ฮนั้ม เญย ก๋อ-โย์ว อ้า ! สี ก๊อง บัว เญย เฮญี้ยว ไม้ ตี่ง บัว ม่าย ฒุ์ย , บัว ฯฒฯ ปู๋ง หล่าง เญย เยียม ทิน-ฮู่ง เญย หฑะเฮมียน .
62003022	บัว หย่า ฮิ้ว ตุ๊ บัว เถง นิ่น โท้ หาย หญู่ง , ฯฒฯ ตุ๊ วั้ว หญู่ง อ๊ะ , เหว่ย หฒุ บัว เอย เจี๊ยน นิ่น เญย หลี่ง โหฒว , หย่า โหฒว หอบ นิ่น เญย เฮญี้ยว .
62003023	ทิน-ฮู่ง เญย หลี่ง เซ บัว อ๋อย หฒุ เสียน นิ่น เญย ตอน , เย​ซู กี​ตู่ , หย่า อ๋อย หฒุ ล่าน ฮนั้ม ล่าน ฮนั้ง นิ่น เห่ว บัว โหฒว นอ .
62003024	หาย เต้า เอย เจี๊ยน ทิน-ฮู่ง เญย หลี่ง โหฒว , วั้ว เต้า เหธา ทิน-ฮู่ง จวั่ง แหม่ง เฒี่ยง . ทิน-ฮู่ง หย่า เหธา วั้ว เต้า จวั่ง แหม่ง เฒี่ยง . ฮนั้ง หน่าย , บัว ไฮ่ ฮิ้ว ตุ๊ ทิน-ฮู่ง เหธา บัว จวั่ง แหม่ง เฒี่ยง เหว่ย หฒุ บัว ม่าย ทิน-ฮู่ง เหธย ปุน เญย สีง ลี่ง .
62004001	เยีย ฮนั้ม เญย ก๋อ-โย์ว อ้า ! เมี่ยน ก๊อง นิ่น บัว ม่าย สีง ลี่ง , มป่า เม่ย บัว ไม้ ตู๋ง หละไกว้ เสียน . อ๋อย หฒุ เสย หมั่ง ก๋า , นิ่น บัว ม่าย เญย เซ เยียม ทิน-ฮู่ง ต้าย เฒ์ย ไฟ ไม้ เฒ์ย , เหว่ย หฒุ ม่าย จ๊า โต่ว หว่า เมี่ยน ธั้ม ไห่ ธ้วด มี่ง โย่ว ลู่ง เดี๊ย .
62004002	น้าย ไฮ่ ปุน เม่ย บัว เฒียะ ตุ๊ เซ ทิน-ฮู่ง เญย สีง ลี่ง . หาย เต้า เหญี่ยม เย​ซู กี​ตู่ เหฌี่ย ต้าย เป๋น เต้า ป้าม เมี่ยน , วั้ว เต้า ม่าย เยียม ทิน-ฮู่ง ต้าย เญย สีง ลี่ง .
62004003	มป่า หาย เต้า ไม้ เหญี่ยม เย​ซู , วั้ว เต้า ไม้ ม่าย เยียม ทิน-ฮู่ง ต้าย เญย สีง ลี่ง . นิ่น ม่าย เญย เซ ต้ง เยียม กี​ตู่ เญย วิน-วั้ง ต้าย เญย เมี้ยน . เม่ย บัว ไฮ์ ก๊อง วั้ว เต้า วิน-วั้ง อ๋อย ต้าย , นิ่น ฒู้ง ต้าย เยียม เจี๊ยน ป้าม เกน อ๊ะ .
62004004	ฝุเจว๊ย อ้า ! เม่ย บัว โหฒว ทิน-ฮู่ง เญย เมี่ยน หย่า ฮี่ง เจี๋ย วั้ว เต๋ย ฒุ่น จ๊า เล์ย เญย เมี่ยน หมี่ อ๊ะ . เหว่ย หฒุ เยียม เม่ย บัว เญย เฮญี้ยว วั้ว เต้า เซ เก้า เฮ้น เจี๋ย เยียม ป้าม เกน วั้ว เต้า .
62004005	วั้ว เต๋ย ฒุ่น จ๊า เล์ย เญย เมี่ยน เกวย ป้าม เกน . เหว่ย น้าย นิ่น บัว ขูง ก๊อง ป้าม เกน เญย เจ๊า-โหล่ว ฮนั้ง . ป้าม เมี่ยน หย่า หมวัง นิ่น บัว .
62004006	บัว เป๋น ทิน-ฮู่ง เญย เมี่ยน . หาย เต้า ฮิ้ว ตุ๊ ทิน-ฮู่ง , วั้ว เต้า ฯฒฯ หมวัง บัว . หาย เต้า ไม้ เป๋น ทิน-ฮู่ง เญย เมี่ยน , นิ่น หย่า ไม้ หมวัง บัว . ฮนั้ง หน่าย , บัว ฯฒฯ ไฮ่ สัม ตุ๊ ธ้วด ก๊อง เฒียน เล์ย เญย สีง ลี่ง เหธา ก๊อง จ๊า เล์ย เญย เมี้ยน .
62004007	ฮนั้ม เญย ก๋อ-โย์ว อ้า ! บัว อ๋อย หฒุ ล่าน ฮนั้ม ล่าน เหว่ย หฒุ ฮนั้ม เมี่ยน น้าย หญู่ง เฮญี้ยว เซ เยียม ทิน-ฮู่ง ต้าย . หาย เต้า ฮนั้ม เมี่ยน , วั้ว เต้า โหฒว ทิน-ฮู่ง เญย น่าม โญ์ว หย่า ฮิ้ว ตุ๊ ทิน-ฮู่ง .
62004008	หาย เต้า ไม้ ฮนั้ม เมี่ยน , วั้ว เต้า ไม้ ฮิ้ว ตุ๊ ทิน-ฮู่ง , เหว่ย หฒุ ทิน-ฮู่ง โหฒว ฮนั้ม เมี่ยน เญย กอน .
62004009	ทิน-ฮู่ง ฮนั้ง น้าย นอ ปุน บัว ฮิ้ว ตุ๊ นิ่น ฮนั้ม เมี่ยน . นิ่น พ้าย นิ่น เญย โดะ ตอน เหฌี่ย ป้าม เกน , เหว่ย ปุน บัว ไฮ่ เขา นิ่น เญย ตอน ตุ๊ เฒี่ยง เจี๊ยน .
62004010	ฮนั้ม เญย เจ๊า เซ ฮนั้ง น้าย . ไม้ เฒ์ย บัว ฮนั้ม ทิน-ฮู่ง . ทิน-ฮู่ง ฮนั้ม บัว ฯฒฯ พ้าย นิ่น เญย ตอน ต้าย ฟิ บัว เญย ฒุ์ย .
62004011	ฮนั้ม เญย ก๋อ-โย์ว อ้า ! ทิน-ฮู่ง ด่ง หน่าย ฮนั้ม บัว , บัว หอบ หฒุ ล่าน ฮนั้ม ล่าน .
62004012	ไม้ ม่าย หาย เต้า ปวัด เจี๋ย ทิน-ฮู่ง . สี ก๊อง บัว ล่าน ฮนั้ม ล่าน นอ , ทิน-ฮู่ง เยียม บัว เญย เฮญี้ยว ฮนั้ม บัว ตุ้น ยุ่น ฑ่อย .
62004013	ทิน-ฮู่ง ปุน นิ่น เญย สีง ลี่ง บัว , บัว ฯฒฯ ฮิ้ว ตุ๊ ตี่ง บัว เหธา ทิน-ฮู่ง จวั่ง แหม่ง เฒี่ยง , นิ่น หย่า เหธา บัว จวั่ง แหม่ง เฒี่ยง .
62004014	เยีย บัว ปวัด เจี๋ย หย่า โหฒว ฒอง-เหฒง ก๊อง หฒั่ง เตี๋ย พ้าย นิ่น เญย ตอน ต้าย โหฒว ป้าม เมี่ยน เญย เหฌียว เฒี้ยว .
62004015	หาย เต้า เหญี่ยม เย​ซู โหฒว ทิน-ฮู่ง เญย ตอน , ทิน-ฮู่ง ฯฒฯ เหธา วั้ว เต้า จวั่ง แหม่ง เฒี่ยง . วั้ว เต้า หย่า เหธา ทิน-ฮู่ง จวั่ง แหม่ง เฒี่ยง .
62004016	ฮนั้ง หน่าย , บัว ฮิ้ว ตุ๊ หย่า เสียน ทิน-ฮู่ง ฮนั้ม บัว . ทิน-ฮู่ง โหฒว ฮนั้ม เมี่ยน เญย กอน . หาย เต้า หฒั่นๆ ฮนั้ม ทิน-ฮู่ง หย่า ฮนั้ม กั้น เญย ก๋อ-โย์ว , วั้ว เต้า เหธา ทิน-ฮู่ง จวั่ง แหม่ง เฒี่ยง . ทิน-ฮู่ง หย่า เหธา วั้ว เต้า จวั่ง แหม่ง เฒี่ยง .
62004017	ทิน-ฮู่ง ฮนั้ม บัว เถา ต้าว เถา เมว์ย , หธีง ต้าย เถา เซี้ยม ฒุ์ย วั้ว ฮนอย บัว ไฮ่ ปู๋ง หล่าง เญย เยียม ทิน-ฮู่ง เญย หฑะเฮมียน . เหว่ย หฒุ กี​ตู่ ฮนั้ง หาย นอ , บัว เยียม น้าย ลู่ง เดี๊ย หย่า ฮนั้ง วั้ว นอ .
62004018	ทิน-ฮู่ง ฮนั้ม บัว , บัว ฯฒฯ ไม้ กั้ม เหฑีย หาย หญู่ง . ทิน-ฮู่ง ฮนั้ม บัว เถา ต้าว , กั้ม เหฑีย เญย เจ๊า ฯฒฯ ธ้วด เหฑ่ง หมี่ อ๊ะ , เหว่ย หฒุ กั้ม เหฑีย เญย เจ๊า เซ กั้ม เหฑีย อ๋อย หฒุ ตี่ง ฒุ์ย . ฮนั้ง หน่าย , หาย เต้า กั้ม เหฑีย , วั้ว เต้า หธ่อ ไม้ แก้ง ฮิ้ว ทิน-ฮู่ง ฮนั้ม นิ่น เถา ต้าว .
62004019	บัว ฮนั้ม ทิน-ฮู่ง หย่า ฮนั้ม เมี่ยน เหว่ย หฒุ ทิน-ฮู่ง ฮนั้ม บัว ด่าง .
62004020	หาย เต้า ก๊อง , “ เยีย ฮนั้ม ทิน-ฮู่ง , ” มป่า ฑอง กั้น เญย ก๋อ-โย์ว , วั้ว เต้า ขูง ก๊อง-แปะ ฮนั้ง . เหว่ย หฒุ หาย เต้า ไม้ ฮนั้ม หมั่ง ตุ๊ ปวัด เญย ก๋อ-โย์ว , นิ่น ไม้ ไฮ่ ฮนั้ม นิ่น หมั่ง ไม้ ปวัด เจี๋ย เญย ทิน-ฮู่ง .
62004021	กี​ตู่ ปุน น้าย ติ้ว หลี่ง บัว , เซ หาย เต้า ฮนั้ม ทิน-ฮู่ง หย่า อ๋อย หฒุ ฮนั้ม กั้น เญย ก๋อ-โย์ว .
62005001	หาย เต้า เสียน เย​ซู โหฒว กี​ตู่ , วั้ว เต้า โหฒว ทิน-ฮู่ง เญย น่าม โญ์ว . หาย เต้า ฮนั้ม เตีย ฯฒฯ เลี่ยม วั้ว เต้า เญย ตอน ฮนั้ม .
62005002	บัว ฮนั้ง น้าย นอ ฮิ้ว ตุ๊ บัว ฮนั้ม ทิน-ฮู่ง เญย น่าม โญ์ว , เซ เหว่ย หฒุ บัว ฮนั้ม ทิน-ฮู่ง หย่า เอย เจี๊ยน นิ่น เญย หลี่ง โหฒว .
62005003	บัว ฮนั้ม ทิน-ฮู่ง เซ ฮนั้ง น้าย . บัว เอย เจี๊ยน นิ่น เญย หลี่ง โหฒว . นิ่น เญย หลี่ง หย่า ไม้ อะ ตุ๊ กัน ,
62005004	เหว่ย หฒุ ทิน-ฮู่ง เญย น่าม โญ์ว เต้าๆ ฮี่ง เจี๋ย ป้าม เกน หมี่ อ๊ะ . ปุน บัว ตุ๊ ฮี่ง เจี๋ย ป้าม เกน , เซ บัว เญย เสียน ฟิม .
62005005	หาย เต้า ไฮ่ ฮี่ง เจี๋ย ป้าม เกน ? เซ ต้ง เสียน เย​ซู โหฒว ทิน-ฮู่ง เญย ตอน วั้ว เต้า ฮนั้ง .
62005006	เย​ซู กี​ตู่ ต้าย นิ่น ม่าย ววม เหธา ฑย้าม โหฒว จั๋ง-โห่ . ไม้ ตาน ม่าย ววม ฮนั้ง , ม่าย ววม หย่า ม่าย ฑย้าม . สีง ลี่ง กั้น โหฒว ฒอง-เหฒง ก๊อง น้าย เซ เฒียน อ๊ะ , เหว่ย หฒุ สีง ลี่ง กั้น หย่า ต้ง เฒียน เล์ย .
62005007	ฮนั้ง หน่าย ม่าย ปัว หญู่ง โหฒว ฒอง-เหฒง .
62005008	ม่าย สีง ลี่ง , ม่าย ววม , ม่าย ฑย้าม . น้าย ปัว หญู่ง โหฒว ฒอง-เหฒง ต๋อย เหฑ่ง .
62005009	ป้าม เมี่ยน โหฒว ฒอง-เหฒง , บัว หย่า เสียน เญย . มป่า ทิน-ฮู่ง เถง นิ่น กั้น เญย ตอน โหฒว ฒอง-เหฒง , นิ่น โหฒว ฒอง-เหฒง หย่า เก้า โฮล .
62005010	หาย เต้า เสียน ทิน-ฮู่ง เญย ตอน , วั้ว เต้า ม่าย ทิน-ฮู่ง เยียม นิ่น เญย เฮญี้ยว โหฒว ฒอง-เหฒง . หาย เต้า ไม้ เสียน ทิน-ฮู่ง , นิ่น โหฒว ปุน ทิน-ฮู่ง ก๊อง เญย หว่า ไม้ เฒียน , หลาย นิ่น ไม้ เสียน ทิน-ฮู่ง เถง นิ่น เญย ตอน โหฒว ฒอง-เหฒง เญย หว่า .
62005011	ทิน-ฮู่ง โหฒว ฒอง-เหฒง เซ ต้ง น้าย . ทิน-ฮู่ง ปุน บัว ตุ๊ เหยียด ลิ์ว เญย แหม่ง . น้าย หญู่ง แหม่ง เซ เยียม นิ่น เญย ตอน ต้าย .
62005012	หาย เต้า ม่าย ทิน-ฮู่ง เญย ตอน , วั้ว เต้า ฯฒฯ ม่าย เฒี่ยง แหม่ง . หาย เต้า ไม้ ม่าย ทิน-ฮู่ง เญย ตอน , วั้ว เต้า ไม้ ม่าย เฒี่ยง แหม่ง อ๊ะ .
62005013	เยีย เฟี้ย น้าย เต๋ย เจ๊า-โหล่ว ปุน เม่ย บัว เสียน ทิน-ฮู่ง เญย ตอน เญย เมี่ยน , เหว่ย ปุน เม่ย บัว ฮิ้ว ตุ๊ เม่ย บัว ม่าย เหยียด ลิ์ว เญย แหม่ง .
62005014	บัว ไฮ่ ปู๋ง หล่าง เญย เยียม ทิน-ฮู่ง เญย หฑะเฮมียน เหว่ย หฒุ บัว ฮิ้ว ตุ๊ บัว เอย เจี๊ยน นิ่น เญย เอ๋ย โท้ หาย หญู่ง , นิ่น ฯฒฯ หมวัง บัว .
62005015	สี ก๊อง บัว ฮิ้ว ตุ๊ ไม้ กุ๊น บัว โท้ หาย หญู่ง ทิน-ฮู่ง อ๋อย หมวัง บัว นอ , บัว ฯฒฯ ฮิ้ว ตุ๊ บัว เถง นิ่น โท้ หาย หญู่ง บัว ฯฒฯ ตุ๊ วั้ว หญู่ง อ๊ะ .
62005016	หาย เต้า ปวัด นิ่น เญย ก๋อ-โย์ว ป์าม ฒุ์ย มป่า ฒุ์ย ไม้ แก้ง หฒี่ ตุ๊ ปุน เมี่ยน หฒุ ไต่ นอ , อ๋อย หฒุ เถง นิ่น โท้ ทิน-ฮู่ง , ทิน-ฮู่ง ฯฒฯ ปุน นิ่น ม่าย เฒี่ยง แหม่ง . น้าย เยีย ก๊อง เถา ป์าม ไม้ หฒี่ ตุ๊ ไต่ เญย ฒุ์ย . มป่า ปุน เมี่ยน หฒี่ ตุ๊ ไต่ เญย ฒุ์ย หย่า ม่าย เญย . เยีย หย่า ไม้ บั๋ว เม่ย บัว เหว่ย น้าย หญู่ง ฒุ์ย เต๋า เก๋า .
62005017	โหฒว ต่อง เญย สี่ เหยียด ฒู้ง เซ ฒุ์ย อ๊ะ . มป่า ไม้ หฒี่ ตุ๊ ปุน เมี่ยน ไต่ เญย ฒุ์ย หย่า ม่าย .
62005018	บัว ฮิ้ว ตุ๊ ทิน-ฮู่ง เญย น่าม โญ์ว ไม้ ม่าย หาย เต้า หฒั่นๆ ป์าม ฒุ์ย , เหว่ย หฒุ ทิน-ฮู่ง เญย ตอน เปว เจี๊ยน นิ่น . ฮยวัง เอ๊าะ วั้ว เต้า หย่า ไม้ ไฮ่ ห่อย นิ่น .
62005019	ไม้ กุ๊น ป้าม เกน เยียม ฮยวัง เอ๊าะ วั้ว เต้า เญย ปั์ว-เดี๊ย , บัว ฮิ้ว ตุ๊ บัว เป๋น ทิน-ฮู่ง เญย น่าม โญ์ว .
62005020	บัว หย่า ฮิ้ว ตุ๊ ทิน-ฮู่ง เญย ตอน เหฌี่ย ต้าย ปุน บัว ไฮ่ เม่ง แปะ , ไฮ่ ฮิ้ว ตุ๊ เฒียน วั้ว เต้า ทิน-ฮู่ง . บัว เหธา เฒียน วั้ว เต้า จวั่ง แหม่ง เฒี่ยง , เซ เหธา นิ่น เญย ตอน , เย​ซู กี​ตู่ . น้าย เซ เฒียน วั้ว เต้า ทิน-ฮู่ง หย่า ต้ง เหยียด ลิ์ว เญย แหม่ง .
62005021	ฝุเจว๊ย อ้า ! เม่ย บัว อ๋อย หฒุ ไฝ ฟิม เปว เจี๊ยน กั้น , ไม้ ตู๋ง มี่ง ธ้อย หมิ่ว-ฝัง อ๊ะ .
63001001	เยีย , จิว-ปาง เญย เมี่ยน โก๋ , เฟี้ย เฝียน ปุน ทิน-ฮู่ง กิ๊น ต้าย เญย ต้ม ต่อ เหธา นิ่น เญย ฝุเจว๊ย . เยีย หฒะเก้ง ฮนั้ม เม่ย บัว . ไม้ ตาน เยีย ฮนั้ม ฮนั้ง . เหยียด ฒู้ง ฮิ้ว เฒียน เล์ย เญย เมี่ยน หย่า ฮนั้ม เม่ย บัว ,
63001002	เหว่ย หฒุ ม่าย เฒียน เล์ย เยียม บัว เญย เฮญี้ยว หย่า อ๋อย เหยียด ลิ์ว เหธา บัว เยียม .
63001003	โท้ หฒั่ง เตี๋ย ทิน-ฮู่ง เหธา นิ่น เญย ตอน , เย​ซู กี​ตู่ , ค้อ-เลี่ยน บัว , เหธย เอน เหธย แป้ง ออน ปุน บัว เหยียด ฒู้ง ฮิ้ว ตุ๊ เฒียน เล์ย , ล่าน หย่า ฮนั้ม ล่าน .
63001004	เยีย หฒะเก้ง อะเฮน้ย ไห่ ปวัด ม่าย เต๋ย เม่ย เญย ฝุเจว๊ย เอย เจี๊ยน หฒั่ง เตี๋ย ปุน บัว เญย หลี่ง กัน หลง เฒียน เล์ย .
63001005	ต้ม ต่อ อ้า ! อี้ หฒั่น เยีย ขวิน เม่ย บัว อ๋อย หฒุ ล่าน ฮนั้ม ล่าน . น้าย ไม้ เฒ์ย เยีย เฟี้ย เซียง-หลี่ง ปุน เม่ย บัว . น้าย ติ้ว หลี่ง เยียม กอน บัว มต้าย ม่าย เจี๊ยน ต้าย อ๊ะ .
63001006	ฮนั้ม ทิน-ฮู่ง เหธา ฮนั้ม เมี่ยน เซ ฮนั้ง น้าย . บัว อ๋อย หฒุ เอย เจี๊ยน ทิน-ฮู่ง เญย หลี่ง . เยียม กอน วั้ว หฒั่น เม่ย บัว ไฮ์ เจี๋ย นิ่น เญย หลี่ง เซ อ๋อย หฒุ ฮนั้ม ทิน-ฮู่ง . ล่าน หย่า อ๋อย หฒุ ฮนั้ม ล่าน .
63001007	ม่าย ดั๊ว เมี่ยน เญย เมี่ยน ธั้ม เญย ธ้วด มี่ง โย่ว ลู่ง เดี๊ย . นิ่น บัว ไม้ เหญี่ยม เย​ซู กี​ตู่ เหฌี่ย ต้าย เป๋น เต้า ป้าม เมี่ยน . น้าย หญู่ง เมี่ยน เซ ขูง ดั๊ว เมี่ยน ฮนั้ง หย่า โหฒว กี​ตู่ เญย วิน-วั้ง .
63001008	เม่ย บัว อ๋อย หฒุ ไฝ ฟิม , ไม้ ตู๋ง ปุน เม่ย บัว โหฒว เจี๋ย เญย กง ด๊อด , มป่า ตุ๊ ฒิบ ฒี่ง เหญ่ย ปวั๊ง .
63001009	หาย เต้า ไกว เบี๋ยง-หฑยาว , ไม้ เอย เจี๊ยน กี​ตู่ หฌาว เญย หว่า , วั้ว เต้า ไม้ ม่าย ทิน-ฮู่ง . มป่า หาย เต้า เอย เจี๊ยน กี​ตู่ หฌาว เญย หว่า , นิ่น ม่าย หฒั่ง เตี๋ย หย่า ม่าย หฒั่ง เตี๋ย เญย ตอน .
63001010	สี ก๊อง หาย เต้า ต้าย หย่า ไม้ ฒุ่น น้าย เต๋ย หฌาว เญย หว่า , ไม้ ตู๋ง ฒิบ นิ่น เปียะ เปย๊า . เลี่ยม ไม้ ตู๋ง เหธา นิ่น ก๊อง หาย หญู่ง หวุ่ย ปวั้ง หว่า .
63001011	สี ก๊อง หาย เต้า เหธา นิ่น ก๊อง หวุ่ย ปวั้ง หว่า , วั้ว เต้า เหธา นิ่น ต้ง เฮญี้ยว โหฒว เอ๊าะ สี่ .
63001012	เยีย หธ่อ ม่าย ธั้ม เญย เยีย อ๋อย บั๋ว เม่ย บัว มป่า ไม้ อ๋อย หล่ง เฒ้ย หล่ง หมัด เฟี้ย . เยีย กั้น อ๋อย มี่ง เหธา เม่ย บัว ต๋อย เฮมียน ก๊อง เหว่ย ปุน บัว ล่ม ฑ่อย เฌียน-โย่ว เถา ต้าว .
63001013	เม่ย เญย เฑี์ย , ต้ง ทิน-ฮู่ง กิ๊น ต้าย วั้ว เต้า เญย ฝุเจว๊ย , หย่า จั๋ง เถา เม่ย .
64001001	เยีย , จิว-ปาง เญย เมี่ยน โก๋ , เฟี้ย เฝียน ปุน เธียน ฮนั้ม เญย กาย​อัด . เยีย เฒียนๆ ฮนั้ม เม่ย .
64001002	ฮนั้ม เญย โล์-แกง อ้า ! เยีย โท้ ทิน-ฮู่ง ปุน เม่ย โหฒว หาย หญู่ง หย่า แฮ่ง หวั่ง แอ๋ง ปุน เม่ย หวั่ง เสียง , ฮนั้ง เยีย ฮิ้ว ตุ๊ เม่ย เญย ลี่ง ว่วน หวั่ง เสียง นอ .
64001003	เยีย อะเฮน้ย ไห่ ม่าย เต๋ย ก๋อ-โย์ว ต้าย น้าย บั๋ว เยีย , เม่ย เหฒียบ ฒัวะ เญย กัน เฒียน เล์ย , หาย หฒั่น หย่า เอย เจี๊ยน เฒียน เล์ย โหฒว .
64001004	ไม้ ม่าย หาย หญู่ง ปุน เยีย เก้า เฌียน-โย่ว เจี๋ย น้าย อ๊ะ ! เซ เยีย ไฮ์ เมี่ยน ก๊อง เยีย เญย ฝุเจว๊ย หฒั่นๆ กัน หลง เฒียน เล์ย .
64001005	ฮนั้ม เญย โล์-แกง อ่า , เม่ย หฒะเก้ง เถง ตุ๊ เสียน เย​ซู เญย ก๋อ-โย์ว หลง ไห่ . ไม้ กุ๊น ไม้ ปวัด เจี๋ย เญย เมี่ยน , เม่ย หย่า หล่ง เฮญี้ยว เถง นิ่น บัว .
64001006	นิ่น บัว เยียม น้าย นอม จิว-ปาง โหฒว ฒอง-เหฒง ก๊อง เม่ย ด่ง หน่าย ฮนั้ม นิ่น บัว . โท้ เม่ย เถง นิ่น บัว แอ๋ง ไฮ่ ธ้วด เจ๊า มี่ง ผุย ตุ๊ ทิน-ฮู่ง พ้าย เญย เมี่ยน .
64001007	นิ่น บัว เหว่ย กี​ตู่ เญย เม่ง ธ้วด มี่ง หย่า ไม้ หล่ง ไม้ เสียน เญย เมี่ยน เถง หาย หญู่ง นิ่น บัว .
64001008	เหว่ย น้าย บัว อ๋อย หฒุ จวัง น้าย หญู่ง เมี่ยน , หธีง ต้าย ตุ๊ จวั่ง เจี๊ยน เหว่ย เฒียน เล์ย โหฒว กง .
64001009	เยีย เฟี้ย เจี๋ย เฝียน ปุน จิว-ปาง มป่า ดี​โอ​เต​เฟ้ด แฑง โหฒว โฮล , ไม้ อ๋อย หมวัง เยีย เญย หว่า .
64001010	ฮนั้ง หน่าย , สี ก๊อง เยีย มี่ง เถา เม่ย บัว หน่าย , เยีย อ๋อย เว้ด ธ้วด นิ่น เญย กอน-แป๋ง . นิ่น ขูง ก๊อง โตะ , ก๊อง หว่า-ฮู้ , โหฒว หว่าย เยีย บัว เญย เม่ง เต้า . บัวะ น้าย นิ่น เญย เฮญี้ยว หธ่อ ไม้ แก้ง ฆาย , นิ่น หย่า ไม้ ฒิบ เจี๋ย เจ๊า เญย ก๋อ-โย์ว . อ๋อย ฒิบ เญย เมี่ยน นิ่น ฮ่าง เจี๊ยน ไม้ ปุน ฒิบ , ฒู้ง หฒุ่น นิ่น บัว ธ้วด จิว-ปาง .
64001011	ฮนั้ม เญย โล์-แกง อ่า , ไม้ ตู๋ง หฒวด หว่าย เญย สี่ . อ๋อย หฒุ หฒวด คู้ สี่ ฮนั้ง . หาย เต้า โหฒว คู้ สี่ , วั้ว เต้า เซ ทิน-ฮู่ง เญย เมี่ยน . หาย เต้า โหฒว หว่าย สี่ , วั้ว เต้า ไม้ ปวัด เจี๋ย ทิน-ฮู่ง .
64001012	หฒวัง เมี่ยน เธง เด​เม้ด​ลิ​อัด โหฒว ตุ๊ หลง . เฒียน เล์ย หย่า เถง นิ่น โหฒว ฒอง-เหฒง . เยีย บัว หย่า ฟี่ ฮนั้ง เญย โหฒว ฒอง-เหฒง เธง เด​เม้ด​ลิ​อัด โหฒว ตุ๊ หลง . เม่ย หย่า ฮิ้ว ตุ๊ เยีย บัว ก๊อง เญย หว่า เซ เฒียน เญย .
64001013	เยีย แอ๋ง ม่าย หว่า ธั้ม เญย อ๋อย บั๋ว เม่ย มป่า ไม้ อ๋อย หล่ง ปั๊ด หล่ง หมัด เฟี้ย .
64001014	เยีย ฮนั้ม ต้าย ไม้ เล่า เยีย ตุ๊ ปวัด เม่ย , บัว ฯฒฯ ตุ๊ ต๋อย เฮมียน ก๊อง หว่า .
64001015	โท้ ทิน-ฮู่ง ปุน เม่ย ม่าย แป้ง ออน . เยียม น้าย เญย หฒวัง ก๋อ-โย์ว หย่า จั๋ง เถา เม่ย . โท้ เม่ย เถง บั๋ว เหยียด เต้า เหยียด เต้า เยียม หน่าย เญย ก๋อ-โย์ว , เยีย บัว หย่า จั๋ง เถา นิ่น บัว โอ่ .
65001001	เยีย , ยา​กอบ เญย โย์ว ยิว​ดา , โหฒว เย​ซู กี​ตู่ เญย โปว . เยีย เฟี้ย เฝียน ปุน ทิน-ฮู่ง เห่ว ต้าย เญย เมี่ยน , ต้ง หฒั่ง เตี๋ย ทิน-ฮู่ง ฮนั้ม เญย เมี่ยน , เย​ซู กี​ตู่ หย่า โก๋ว เจี๊ยน วั้ว เต๋ย .
65001002	โท้ ทิน-ฮู่ง ค้อ-เลี่ยน เม่ย บัว , เหธย แป้ง ออน ธั้มๆ เญย ปุน เม่ย บัว , หย่า ปุน เม่ย บัว เหยียด เฒย ม่าย เฮญี้ยว ฮนั้ม เมี่ยน .
65001003	ฮนั้ม เญย ก๋อ-โย์ว อ่า , เยีย เก้ง ม่าย เฮญี้ยว เฟี้ย เฝียน ก๊อง บัว ล่ม ฑ่อย ตุ๊ เหฌียว เญย เจ๊า . มป่า เยีย ไฮ์ ด่ง หาย อ๋อย หฒุ เฟี้ย ขวิน เม่ย บัว แฑง เจี๊ยน เม่ย บัว เสียน เญย โต์ , ไม้ ตู๋ง ปุน ด๊อด . ทิน-ฮู่ง เฒาะ นิ่น เญย โต์ จิว ปุน นิ่น เญย เมี่ยน , ปุน เหยียด หฑุ่น ฯฒฯ ตุ้น ยุ่น ฑ่อย อ๊ะ .
65001004	เหว่ย หฒุ ม่าย เต๋ย เมี่ยน หนิ่ม เปียะ เม่ย บัว บุด๋ง , ต้ง ฒิ่น ด่าง เล่า อ๊ะ , กีง-โซว เฟี้ย เจี๊ยน ก๊อง น้าย เต๋ย เมี่ยน ฒู้ง อ๋อย หฒุ ตี่ง ฒุ์ย . นิ่น บัว ไม้ กัน หลง ทิน-ฮู่ง . นิ่น บัว เฒาะ ทิน-ฮู่ง เญย เอน อ๋าว ต้าย โหฒว กอน หล่ง โหฒว ไม้ หลวน ห่อง เญย สี่ . นิ่น บัว หย่า ไม้ เหญี่ยม บัว เญย ดุ เต้า ฮู่ง เหธา เฒี้ยว , เย​ซู กี​ตู่ .
65001005	ไม้ กุ๊น เม่ย บัว ฮิ้ว เหฑ่ง น้าย เต๋ย สี่ , เยีย อ๋อย เถง เม่ย บัว จั๋ง เถา ม่าย หฑุ่น เฒี้ยว เหฌียว อิ​สะ​ลา​เอน เมี่ยน ธ้วด อี​ยิบ เต่ย-ปูง มป่า ฆะฮ้า เหมียด เหฑ่ง ไม้ เสียน วั้ว เต๋ย .
65001006	แอ๋ง จั๋ง เจี๊ยน ม่าย วั้ว เต๋ย ฟิน-เมี่ยน ไม้ หล่ง นิ่น บัว ตุ๊ ต้าย เญย ป่วน หัด ม์า มป่า กวั่ง นิ่น บัว หอบ หฒุ เยียม เญย ต๋อง . นิ่น บัว ฯฒฯ หฒุ ทิน-ฮู่ง หล่ง เหยียด ลิ์ว ไม้ ไฮ่ หว่าย เญย หลิ่ม โด้ เจี๊ยน , หววน เจี๊ยน หฮมวัง เญย ต๋อง , ฒั้ว เซี้ยม ฒุ์ย เญย ต้ม ฮนอย เถา .
65001007	โส​โดม เหธา โก​โม​ลา เหธา เว่ย ก๋อม วั้ว เต๋ย ฒี่ง เญย เมี่ยน ฟี่ ฮนั้ง เญย . นิ่น บัว โหฒว ไม้ หลวน ห่อง เญย สี่ , เอย กั้น เญย เฮญี้ยว หั่น โหฒว . นิ่น บัว ฯฒฯ หฒุ เหยียด ลิ์ว เหฒียะ เจี๊ยน เญย โต์ว ตี่ง ฒุ์ย โหฒว หญู่ง เฒ้ย ต๊น เมี่ยน .
65001008	น้าย เต๋ย หฌาว จ๊า เล์ย เญย ฟิน-แซง หย่า ฟี่ ฮนั้ง เญย . น้าย เต๋ย เบ๋ย เบ๋ย เญย เมี่ยน เอย นิ่น บัว เญย เบ๋ย ป์าม ฒุ์ย ปุน กั้น เญย ซิน ม่าย หวุย , หย่า ไม้ หมวัง ม่าย หลี่ง วั้ว เต๋ย , หย่า ก๊อง โตะ เยียม กู้ หงว่าย ม่าย ฌัง-หล่าง วั้ว เต๋ย .
65001009	เลี่ยม วั้ว เต้า ต้ม ฟิน-เมี่ยน เปย๊ย , มี​คา​เอน , ไม้ ฮนั้ง น้าย นอ โหฒว . นิ่น เหธา เมี้ยน เญย ฮู่ง แฑง โม​เซ เญย เซย วั้ว หฒั่น , มี​คา​เอน ไม้ ก๊าม หล่ง หว่า-โตะ ตี่ง เมี้ยน เญย ฮู่ง เญย ฒุ์ย . นิ่น ขูง ก๊อง , “ เฒี้ยว กั้น ตี่ง เม่ย เญย ฒุ์ย อ๊ะ . ”
65001010	น้าย เต๋ย เมี่ยน ม่าย หาย หญู่ง นิ่น บัว ไม้ เม่ง แปะ , นิ่น บัว ฯฒฯ ก๊อง โตะ วั้ว หญู่ง . นิ่น บัว เซ ฮนั้ง เฮยี่ย ฒ่อย นอ , มเปย ไต่ , เอย กั้น เญย เฟียม-ฝีง โหฒว . ต้ง นิ่น บัว โหฒว เญย , ปุน นิ่น บัว กั้น หฒุ เหมียด .
65001011	น้าย เต๋ย เมี่ยน ฒู้ง อ๋อย ปวั้ง หฒุ โค้ว อ๊ะ . นิ่น บัว หฒิว คา​อิน เญย เจ๊า ยั่ง . เหว่ย โต้ว ญ่าน นิ่น บัว เซว่ย กั้น โหฒว ต่อง ฮนั้ง บา​ลา​อัม โหฒว วั้ว นอ . นิ่น บัว หย่า ฟ้าน เฮญี้ยว ฮนั้ง โค​ลา นอ , ฯฒฯ ฮนั้ง โค​ลา หฒุ เหมียด .
65001012	เม่ย บัว กั๊บ ฒุ้น หญั่น หฮนาง เหว่ย จิว ทง เญย เฒี่ยง โห่ , น้าย เต๋ย เมี่ยน โหฒว หว่าย เม่ย บัว เญย หวุ่ย , ไม้ ฮิ้ว ตุ๊ ไญ้ , ขูง เม้า หญั่น เม้า ฮบ , จั๋ง หฒุ กั้น ฮนั้ง . นิ่น บัว เซ ฮนั้ง ไม้ ม่าย บยู่ง เญย บ๋วน หฒุ หฑยาว ป่วน มี่ง . หย่า ฮนั้ง เดี๋ยง , หอบ หฒุ เฒี่ยง เปี๊ยว เญย เฒี่ยง โห่ หย่า ไม้ เฒี่ยง . เลี่ยม ฑู่ง อ๋อย หฒุ แปง ธ้วด เหฑ่ง , เดี๋ยง ฯฒฯ ไต่ เหฑ่ง หมี่ อ๊ะ .
65001013	นิ่น บัว โหฒว ไญ้ ไห่ เญย สี่ ธ้วด ต้าย ฮนั้ง ค้อย เจี์ย เสย ไห่ เญย ววม-หล่าง ธ้วด เญย บย์าว นอ . นิ่น บัว หย่า ฮนั้ง โย่ว ลู่ง เญย เหฮลย , ม่าย มับ แม่ง มับ หฮมวัง เญย ต๋อง เลี่ยว เจี๊ยน ปุน นิ่น บัว เหยียด ลิ์ว เยียม .
65001014	อา​ดัม เญย ตะเธี้ยด ต่อย เฒ้ย-ฟุน เอ​โน้ก จา-ด่าง โต่ว ทิน-ฮู่ง เญย หว่า ก๊อง น้าย เต๋ย เมี่ยน . นิ่น ก๊อง , “ หมั่ง ม่าะ ! เฒี้ยว อ๋อย ต้อ เหฒีย ธิน เหฒีย หว่าน เต้า ธีง-เหฑ่ง ฟิน-เมี่ยน เหธา เจี๊ยน นิ่น ต้าย
65001015	เซี้ยม หม่าน เมี่ยน เญย ฒุ์ย , หย่า ตี่ง ไม้ กัน ทิน-ฮู่ง เญย เมี่ยน เญย ฒุ์ย เหว่ย นิ่น บัว โหฒว เญย เหยียด ฒู้ง หว่าย สี่ , หย่า เหว่ย น้าย เต๋ย เมี่ยน หว่าย เมี่ยน ก๊อง โตะ นิ่น วั้ว เต๋ย หว่า . ”
65001016	น้าย เต๋ย เมี่ยน หฒั่นๆ งบ , หย่า ไกว๋ เมี่ยน . นิ่น บัว เซว่ย กั้น เญย เฮญี้ยว หั่น โหฒว หว่าย สี่ , เธง ฮ่า ป้า ปวัง , หย่า อะเฮน้ย เธง เมี่ยน เหว่ย โต้ว กั้น ตุ๊ หลง .
65001017	ฮนั้ม เญย ก๋อ-โย์ว อ้า ! อ๋อย หฒุ จั๋ง เจี๊ยน บัว เญย เฒี้ยว เย​ซู กี​ตู่ เญย กง-โฒ่ ฒิ่น ด่าง ก๊อง เญย หว่า .
65001018	นิ่น บัว บั๋ว เม่ย บัว , “ เถา เซ้ด เมว์ย เญย ฮนอย-เหญียะ อ๋อย ม่าย เมี่ยน ธ้วด ต้าย กวัด โตะ จั๊ด เม่ย บัว หย่า ขูง เอย กั้น เญย เฮญี้ยว หั่น โหฒว หว่าย สี่ ฮนั้ง . ”
65001019	น้าย เต๋ย เมี่ยน ดั๊ว เมี่ยน ปุน ฆอย โหฒว เหฒีย กวั้น . นิ่น บัว ไม้ ม่าย สีง ลี่ง , ขูง เอย ป้าม เมี่ยน เญย เฮญี้ยว หั่น โหฒว ฮนั้ง .
65001020	ฮนั้ม เญย ก๋อ-โย์ว อ่า , อ๋อย หฒุ เยียม เม่ย บัว เสียน เญย ธีง-เหฑ่ง โต์ เหธย กั้น เจี์ย ต้าย . หย่า อ๋อย หฒุ เขา สีง ลี่ง เญย ชะ เต๋า เก๋า .
65001021	อ๋อย หฒุ หฒั่นๆ กุ๊น กั้น เหว่ย ปุน ธีง ทิน-ฮู่ง ฮนั้ม เม่ย บัว , ฒั้ว บัว เญย เฒี้ยว เย​ซู กี​ตู่ ค้อ-เลี่ยน เม่ย บัว , ปุน เม่ย บัว ตุ๊ เหยียด ลิ์ว เญย แหม่ง .
65001022	อ๋อย หฒุ ค้อ-เลี่ยน เฮญี้ยว บู้ง เบี๊ยน เญย เมี่ยน .
65001023	ม่าย เต๋ย อ๋อย หฒุ ฮนั้ง เยียม โต์ว ธ้าง ธ้วด ต้าย นอ , เหฌียว นิ่น บัว . แอ๋ง ม่าย เต๋ย อ๋อย หฒุ ค้อ-เลี่ยน มป่า อ๋อย หฒุ ไฝ ฟิม นิ่น บัว . อ๋อย หฒุ โหยว นิ่น บัว เอย เฮญี้ยว หั่น โหฒว ไล่ ฮลบ เญย สี่ , ไม้ ตู๋ง ปุน กั๊วะ หฒุ เม่ย บัว .
65001024	บัว อ๋อย หฒุ เธง บัว เญย เหฌียว เฒี้ยว ทิน-ฮู่ง . ขูง ม่าย น้าย ดุ เต้า ทิน-ฮู่ง ฮนั้ง , นิ่น หย่า ไฮ่ เปว เจี๊ยน ไม้ ปุน เม่ย บัว ถุย โป่ว หย่า ไฮ่ ต้อ เม่ย บัว ธีง-เหฑ่ง เญย , เฌียน-โย่ว เญย เถา นิ่น ฌัง-หล่าง เญย หฑะเฮมียน . อ๋อย หฒุ เขา บัว เญย เฒี้ยว เย​ซู กี​ตู่ เธง ทิน-ฮู่ง เหว่ย หฒุ ทิน-ฮู่ง โหฒว โฮล , ม่าย ต้ม ชะ , ม่าย หลี่ง เยียม โล์-ฮนอย หม่าน โก๊ว หม่าน ต่อย เถา อี้ หฒั่น แอ๋ง เถา ฆะฮ้า ฮี้ง เหยียด ลิ์ว . อา​เมน . บัว อ๋อย หฒุ เธง บัว เญย เหฌียว เฒี้ยว ทิน-ฮู่ง . ขูง ม่าย น้าย ดุ เต้า ทิน-ฮู่ง ฮนั้ง , นิ่น หย่า ไฮ่ เปว เจี๊ยน ไม้ ปุน เม่ย บัว ถุย โป่ว หย่า ไฮ่ ต้อ เม่ย บัว ธีง-เหฑ่ง เญย , เฌียน-โย่ว เญย เถา นิ่น ฌัง-หล่าง เญย หฑะเฮมียน . อ๋อย หฒุ เขา บัว เญย เฒี้ยว เย​ซู กี​ตู่ เธง ทิน-ฮู่ง เหว่ย หฒุ ทิน-ฮู่ง โหฒว โฮล , ม่าย ต้ม ชะ , ม่าย หลี่ง เยียม โล์-ฮนอย หม่าน โก๊ว หม่าน ต่อย เถา อี้ หฒั่น แอ๋ง เถา ฆะฮ้า ฮี้ง เหยียด ลิ์ว . อา​เมน .
65001025	
66001001	น้าย ป๊วน โซว เฟี้ย เจี๊ยน ก๊อง เย​ซู กี​ตู่ หล่าว ย่าง เญย สี่ , เซ ทิน-ฮู่ง จิว ปุน นิ่น เหว่ย ปุน ทิน-ฮู่ง เญย หฒวัง โปว ฮิ้ว ตุ๊ ไม้ เล่า อ๋อย ม่าย หาย หญู่ง สี่ ธ้วด . กี​ตู่ ฯฒฯ พ้าย นิ่น เญย ฟิน-เมี่ยน มี่ง บั๋ว นิ่น เญย โปว , โย​ฮัน , ฮิ้ว ตุ๊ น้าย เต๋ย สี่ .
66001002	โย​ฮัน หย่า โหฒว ฒอง-เหฒง ก๊อง เหฑ่ง นิ่น ปวัด ลิ์ว เญย เหยียด ฒู้ง สี่ . นิ่น ก๊อง เญย เซ ทิน-ฮู่ง เญย หว่า เหธา เย​ซู กี​ตู่ โหฒว เญย ฒอง-เหฒง .
66001003	โตะ น้าย ป๊วน โซว เญย เมี่ยน ม่าย ออน-เหลาะ อ๊ะ . หมวัง ไฮ์ น้าย เต๋ย โต่ว ต้าย เญย หว่า หย่า เอย เจี๊ยน โหฒว เญย เมี่ยน หย่า ม่าย ออน-เหลาะ , เหว่ย หฒุ น้าย เต๋ย สี่ อ๋อย ธ้วด เญย เฒี่ยง โห่ เถา ฟัด อ๊ะ .
66001004	เยีย , โย​ฮัน , เฟี้ย ปุน เยียม เอ​เซีย แซ้ง เญย เสี่ย นอม จิว-ปาง . โท้ ฒิ่น ด่าง เยียม , อี้ หฒั่น เยียม , ฆะฮ้า อ๋อย ต้าย เญย ทิน-ฮู่ง , หย่า โท้ เยียม ทิน-ฮู่ง เญย หฑะเฮมียน ฟู-สู นิ่น วั้ว เต๋ย เสี่ย นอม ลี่ง ว่วน , หย่า โท้ เย​ซู กี​ตู่ , ต้ง เหฒียบ ฒัวะ เญย โหฒว ฒอง-เหฒง หย่า โหฒว ไต่ มี่ง นั่ง ต้าย เญย ตะเยี้ยด เต้า , เซ กุ๊น เหฑ่ง ป้าม เกน เญย หม่าน ฮู่ง วั้ว เต้า , เหธย เอน เหธย แป้ง ออน ปุน เม่ย บัว เหยียด ฒู้ง . เย​ซู ฮนั้ม บัว หย่า หล่ง นิ่น เญย ฑย้าม ปุน บัว เล่ย ดุ๊ด ฒุ์ย , เยีย , โย​ฮัน , เฟี้ย ปุน เยียม เอ​เซีย แซ้ง เญย เสี่ย นอม จิว-ปาง . โท้ ฒิ่น ด่าง เยียม , อี้ หฒั่น เยียม , ฆะฮ้า อ๋อย ต้าย เญย ทิน-ฮู่ง , หย่า โท้ เยียม ทิน-ฮู่ง เญย หฑะเฮมียน ฟู-สู นิ่น วั้ว เต๋ย เสี่ย นอม ลี่ง ว่วน , หย่า โท้ เย​ซู กี​ตู่ , ต้ง เหฒียบ ฒัวะ เญย โหฒว ฒอง-เหฒง หย่า โหฒว ไต่ มี่ง นั่ง ต้าย เญย ตะเยี้ยด เต้า , เซ กุ๊น เหฑ่ง ป้าม เกน เญย หม่าน ฮู่ง วั้ว เต้า , เหธย เอน เหธย แป้ง ออน ปุน เม่ย บัว เหยียด ฒู้ง . เย​ซู ฮนั้ม บัว หย่า หล่ง นิ่น เญย ฑย้าม ปุน บัว เล่ย ดุ๊ด ฒุ์ย ,
66001005	
66001006	หย่า ปุน บัว โหฒว นิ่น เญย กั๊วะ เญย แปะ ฝีง หย่า โหฒว ไซ เมี่ยน ฟู-สู นิ่น เญย เตีย , ทิน-ฮู่ง . นิ่น เหยียด ลิ์ว ม่าย ฌัง-หล่าง , ม่าย ชะ เถา หม่าน โก๊ว หม่าน ต่อย . อา​เมน .
66001007	หมั่ง ม่าะ ! นิ่น เหธา เจี๊ยน บ๋วน ต้าย . เต้าๆ เญย มฒีง อ๋อย ตุ๊ ปวัด นิ่น , เลี่ยม ฑบ นิ่น วั้ว เต๋ย เมี่ยน หย่า ตุ๊ ปวัด . ป้าม เกน เญย หม่าน ฝีง หย่า อ๋อย หลาย นิ่น ปู๋ง-ซีง ปู๋ง-เฉีย เญย เญี้ยม . หฒะเก้ง อ๋อย หฒุ ฮนั้ง หน่าย อ๊ะ . อา​เมน .
66001008	เน่น เจี๋ย เญย เฒี้ยว ทิน-ฮู่ง ก๊อง , “ เยีย โหฒว อัน​ฟา หย่า โหฒว โอ​เม​กา , ต้ง ฒิ่น ด่าง เยียม , อี้ หฒั่น เยียม , ฆะฮ้า อ๋อย ต้าย วั้ว เต้า . ”
66001009	เยีย , โย​ฮัน , โหฒว เม่ย บัว เญย ก๋อ-โย์ว . บัว เหธา กี​ตู่ จวั่ง แหม่ง เฒี่ยง , เยีย ฯฒฯ เหธา เม่ย บัว ล่ม ฑ่อย เสี่ยว โค้ว , หล่ง หน่อย เตี๊ย , หย่า จวั่ง โหฒว ทิน-ฮู่ง เญย กั๊วะ เญย แปะ ฝีง . เหว่ย เยีย ฒุ่น ทิน-ฮู่ง เญย โต์ หย่า เถง เย​ซู โหฒว ฒอง-เหฒง , เยีย หฒุ เยียม ปัด​ม้อด ค้อย-โฑว .
66001010	เยียม เฒี้ยว เญย ฮนอย , สีง ลี่ง กุ๊น เจี๊ยน เยีย , เยีย ฯฒฯ ไฮ์ เยียม เยีย ฆะฮ้า แหมง ม่าย เฉีย ก๊อง หว่า ฮนั้ง หฑัด นอ บุย .
66001011	เยีย ไฮ์ ก๊อง , “ เม่ย ปวัด เญย สี่ อ๋อย หฒุ เฟี้ย เจี๊ยน โซว-หฌุ่น , จุ๋ย มี่ง ปุน น้าย เต๋ย เสี่ย นอม ฒี่ง เญย จิว-ปาง , เซ เยียม เอ​เฟ​โซ , สะ​เม​นา , เป​กา​มัม , ทิ​ยา​ทิ​ลา , ซา​ดิด , ฟี​ลา​เดน​เฟีย เหธา เลา​ดี​เซีย ฒี่ง เญย จิว-ปาง . ”
66001012	เยีย ฮวิน หฑวน หมั่ง ก๋า หาย เต้า เหธา เยีย ก๊อง หว่า , ฯฒฯ ปวัด เสี่ย นอม ตน ตัง เญย เจียม-จ๋า .
66001013	เยียม วั้ว เต๋ย จ๋า บุด๋ง ม่าย เต้า ฮนั้ง ป้าม เมี่ยน นอ , ฒุ เจี๊ยน ลุย-ด๊าว ซั่ว เถา เหฒา มี่ง , หย่า ม่าย เจียม-โคว โคว เจี๊ยน หละค้วด .
66001014	นิ่น เญย บะเปยย บ๊บ แปะ , ฮนั้ง ปะกี ยู่ง แปะ เญย เปยย หย่า ฮนั้ง ซอง นอ แปะ . มฒีง หย่า ฮนั้ง โต์ว-เบียด .
66001015	นิ่น เญย เหฒา โหย่ว ! โหย่ว วั้ว ฮนั้ง หล่ง โล่ว โต์ว สิน ต้าย เฒียน ไห่ เญย ต้ง ซิ นอ . เฉีย หย่า ฮนั้ง ววม ปวั๊ง โม่ว ธ้วด วั้ว นอ บุย .
66001016	นิ่น เญย บย่าว เจี๊ยะ ปั์ว นั้น เจี๊ยน เสี่ย นอม เหฮลย . เยียม ฑุ่ย ธ้วด ฒูง อี แหมง ไหล่ เญย หฑุ ด๊าว . นิ่น เญย เฮมียน ฌัง ไห่ , ฮนั้ง ลู่ง อ๋าน หฒั่น เญย บะฮนอย วั้ว นอ ฌัง .
66001017	เยีย เยี้ยด ปวัด นิ่น , เยีย ฯฒฯ คีง เหฌี่ย นิ่น เญย เหฒา-เฮลน ฮนั้ง ไต่ หมี่ อ๊ะ นอ . นิ่น ฯฒฯ หล่ง นิ่น เญย บย่าว เจี๊ยะ ปั์ว มาน เจี๊ยน เยีย หย่า ก๊อง , “ ไม้ ตู๋ง กั้ม เหฑีย . เยีย โหฒว กอน หย่า โหฒว เซ้ด เมว์ย ,
66001018	หย่า โหฒว เฒี่ยง เจี๊ยน วั้ว เต้า . เยีย ไต่ มี่ง มป่า หมั่ง ก๋า , อี้ หฒั่น เยีย เหยียด ลิ์ว เฒี่ยง เจี๊ยน เถา หม่าน โก๊ว หม่าน ต่อย . เยีย หย่า นั้น เจี๊ยน ไต่ เญย เหธา เยี่ยม เกน เญย ฟ้อ-เฒ่ย .
66001019	“ เม่ย อ๋อย หฒุ เฟี้ย เจี๊ยน เม่ย ปวัด เจี๋ย เญย , เหธา อี้ หฒั่น ปวัด เญย , เหธา ฆะฮ้า ฮี้ง อ๋อย ธ้วด ต้าย เญย สี่ .
66001020	ก๊อง เถา เยียม เยีย เญย บย่าว เจี๊ยะ ปั์ว วั้ว เต๋ย เสี่ย นอม เหฮลย เหธา วั้ว เต๋ย เสี่ย นอม ตน ตัง เญย เจียม-จ๋า ไม้ แก้ง บย๋าง ย่าง เญย เอ๋ย เล์ย . เสี่ย นอม เหฮลย เซ วั้ว เต๋ย เสี่ย นอม จิว-ปาง เญย ฟิน-เมี่ยน . เสี่ย นอม ตน ตัง เญย จ๋า เซ วั้ว เต๋ย เสี่ย นอม จิว-ปาง .
66002001	“ เม่ย อ๋อย หฒุ เฟี้ย เฝียน ปุน เอ​เฟ​โซ จิว-ปาง เญย ฟิน-เมี่ยน บั๋ว นิ่น ,
66002002	เยีย ฮิ้ว ตุ๊ เม่ย โหฒว เญย สี่ . ฮิ้ว ตุ๊ เม่ย โหฒว กง โค้ว ไห่ หย่า หล่ง หน่อย เตี๊ย . เยีย หย่า ฮิ้ว ตุ๊ เม่ย หญ่าง ไม้ เหฌี่ย เมี่ยน เอ๊าะ เมี่ยน . เม่ย ฒู้ง เสย เจี๋ย ต้ง เธง กั้น โหฒว กง-โฒ่ มป่า ไม้ เฒ์ย . เม่ย หย่า เสย ตุ๊ ธ้วด นิ่น บัว เซ จ๊า เญย .
66002003	เยีย ฮิ้ว ตุ๊ เม่ย ม่าย หน่อย เตี๊ย หย่า เหว่ย เยีย เญย บั๋ว เสี่ยว โค้ว , เม่ย หย่า ไม้ เซวย .
66002004	‘ มป่า เยีย ม่าย เหยียด ติ่ว อ๋อย ก๊อง เม่ย . เซ เม่ย อี้ หฒั่น ไม้ ฮนั้ม เยีย ฮนั้ง ต้าว ตั้ง วั้ว นอ ฮนั้ม .
66002005	ฮนั้ม หมั่ง ก๋า , ต้าว ตั้ง เม่ย ฮนั้ม เยีย มป่า อี้ หฒั่น ด๊อด ด่ง หาย โก ! อ๋อย หฒุ ก๊อย เฮญี้ยว หฑวน โหฒว ฮนั้ง ต้าว ตั้ง วั้ว นอ . สี ก๊อง เม่ย ไม้ ก๊อย เฮญี้ยว , เยีย อ๋อย มี่ง เม่ย หน่าย แอ๋ง เฒาะ ฆอย เม่ย เญย ตัง-จ๋า .
66002006	มป่า เม่ย ม่าย ติ่ว หลง เญย . เม่ย ฑอง นี​โค​เลา วั้ว เจ๊า เมี่ยน โหฒว เญย สี่ ฮนั้ง เยีย ฑอง วั้ว นอ .
66002007	‘ หาย เต้า ม่าย มน่อม อ๋อย หฒุ แปง มน่อม หมวัง หลง สีง ลี่ง ฮนั้ง หาย นอ บั๋ว หฒวัง จิว-ปาง . หาย เต้า ตุ๊ ฮี่ง เจี๋ย นอ , เยีย อ๋อย ปุน ม่าย เล์ย หญั่น เยียม ทิน-ฮู่ง เญย หฮวีง กะญั์ว วั้ว ฒู่ง เฒี่ยง แหม่ง เดี๋ยง เญย เปี๊ยว . ’
66002008	“ เม่ย อ๋อย หฒุ เฟี้ย เฝียน ปุน สะ​เม​นา จิว-ปาง เญย ฟิน-เมี่ยน , บั๋ว นิ่น , ‘ โหฒว กอน เหธา เซ้ด เมว์ย , ไต่ มี่ง แอ๋ง นั่ง ต้าย วั้ว เต้า ฮนั้ง น้าย นอ ก๊อง ,
66002009	เยีย ฮิ้ว ตุ๊ เม่ย เญย โค้ว หน่าน หย่า ฮิ้ว ตุ๊ เม่ย จ่ม ไห่ มป่า เม่ย หฒะเก้ง ปุ๊ด ฒ่อย . เยีย ฮิ้ว ตุ๊ เม่ย หฒุ เสี่ยว เมี่ยน ก๊อง โตะ . ก๊อง เม่ย วั้ว เต๋ย เซ เธง กั้น โหฒว ยิว​ไท เมี่ยน มป่า ไม้ เฒ์ย . นิ่น บัว โหฒว ซา​ตาน เญย หวุ่ย ฮนั้ง .
66002010	ไม้ ตู๋ง กั้ม เหฑีย เม่ย ไม้ เล่า อ๋อย หฒุ เสี่ยว เญย โค้ว หน่าน . เมี้ยน เญย ฮู่ง อ๋อย เฒาะ เต๋ย เม่ย บัว เญย เมี่ยน หววน เจี๊ยน โล่ เสย เม่ย บัว . เม่ย บัว ฯฒฯ เสี่ยว เหฒียบ ฮนอย เญย โค้ว หน่าน . มป่า อ๋อย หฒุ เสียน ว้วน เถา ไต่ , เยีย ฯฒฯ เหธย เฒี่ยง แหม่ง เญย นี้ง ปุน เม่ย .
66002011	‘ หาย เต้า ม่าย มน่อม อ๋อย หฒุ แปง มน่อม หมวัง หลง สีง ลี่ง ฮนั้ง หาย นอ บั๋ว หฒวัง จิว-ปาง . หาย เต้า ตุ๊ ฮี่ง , วั้ว เต้า ฯฒฯ ไม้ หฒุ เสี่ยว ตะเหญ่ย หฑุ่น ไต่ เญย โค้ว หน่าน . ’
66002012	“ เม่ย อ๋อย หฒุ เฟี้ย เฝียน ปุน เป​กา​มัม จิว-ปาง เญย ฟิน-เมี่ยน , บั๋ว นิ่น , ‘ ม่าย ฒูง อี แหมง ไหล่ เญย หฑุ ด๊าว วั้ว เต้า , ฮนั้ง น้าย นอ ก๊อง ,
66002013	เยีย ฮิ้ว ตุ๊ เม่ย เยียม เญย ต๋อง , เซ ซา​ตาน เญย เหว่ย เยียม วั้ว นอม ต๋อง . มป่า เม่ย เขา ว้วน เยีย เญย เม่ง หย่า ไม้ กวั่ง เยีย , หธ่อ เสียน เยีย , ไม้ กุ๊น เยีย เญย เหฒียบ ฒัวะ เญย ฒอง-เหฒง เมี่ยน , อัน​ทิ​ปาด , เยียม เม่ย บัว บุด๋ง , ต้ง ซา​ตาน เยียม เญย ต๋อง , หฒุ ไต๋ ไต่ .
66002014	‘ มป่า ม่าย เหฒีย ติ่ว เยีย อ๋อย ก๊อง เม่ย . เยียม หน่าย ม่าย เต๋ย เมี่ยน กัน บา​ลา​อัม หฌาว เญย เล์ย . โล์-ฮนอย บา​ลา​อัม หฌาว บา​ล้าก ต้อ อิ​สะ​ลา​เอน เมี่ยน ป์าม ฒุ์ย , ดั๊ว นิ่น บัว หญั่น เหฒี่ย เจี๋ย ปุน หมิ่ว-ฝัง เญย กะน้าย หย่า โหฒว ปวั้ง เลี่ยว เญย สี่ .
66002015	เยียม เม่ย หน่าย หย่า ม่าย เต๋ย กัน นี​โค​เลา วั้ว เจ๊า เมี่ยน หฌาว เญย เล์ย .
66002016	ฮนั้ง หน่าย , อ๋อย หฒุ ก๊อย เฮญี้ยว กวั่ง ฒุ์ย . ไม้ เฒย แอ๊ะ , เยีย อ๋อย เซี้ยบๆ เญย มี่ง เม่ย หน่าย หล่ง เยียม เยีย เญย ฑุ่ย ธ้วด วั้ว ฒูง หฑุ ด๊าว เหธา วั้ว เต๋ย เมี่ยน เบ๊าะ จ๋า .
66002017	‘ หาย เต้า ม่าย มน่อม อ๋อย หฒุ แปง มน่อม หมวัง หลง สีง ลี่ง ฮนั้ง หาย นอ บั๋ว หฒวัง จิว-ปาง . หาย เต้า ตุ๊ ฮี่ง นอ , เยีย อ๋อย เฒาะ เต๋ย ปี๋ง เจี๊ยน เญย มา​นา ปุน นิ่น . หย่า อ๋อย ปุน นอม หละเปย๊ย-แปะ . น้าย นอม หละเปย๊ย เฟี้ย เจี๊ยน เซียง-บั๋ว . ธ้วด ลิ์ว ตุ๊ ฒิบ หละเปย๊ย วั้ว เต้า , ไม้ ม่าย หาย เต้า ฮิ้ว ตุ๊ วั้ว นอม บั๋ว . ’
66002018	“ เม่ย อ๋อย หฒุ เฟี้ย ปุน ทิ​ยา​ทิ​ลา จิว-ปาง เญย ฟิน-เมี่ยน , บั๋ว นิ่น , ‘ ทิน-ฮู่ง เญย ตอน , ต้ง ม่าย มฒีง ฮนั้ง โต์ว-เบียด , เหฒา หย่า โหย่ว ! โหย่ว ฮนั้ง สิน ต้าย เญย ต้ง ซิ วั้ว เต้า , ฮนั้ง น้าย นอ ก๊อง .
66002019	เยีย ฮิ้ว ตุ๊ เม่ย โหฒว เญย เจ๊า . เยีย ฮิ้ว ตุ๊ เม่ย ฮนั้ม เยีย , เสียน เยีย , เม่ย ฟู-สู เมี่ยน หย่า ม่าย หน่อย เตี๊ย . เยีย หย่า ฮิ้ว ตุ๊ เม่ย อี้ หฒั่น โหฒว เญย กง เซ เก้า ธั้ม ต้าว ตั้ง โหฒว เญย .
66002020	‘ มป่า ม่าย เหยียด ติ่ว เยีย อ๋อย ก๊อง เม่ย . เม่ย เซว่ย เธง กั้น โหฒว โต่ว หว่า เมี่ยน วั้ว เต้า มเซียะ ตอน , เย​เซ​เบน , หฌาว เยีย เญย โปว , ดั๊ว นิ่น บัว โหฒว ปวั้ง เลี่ยว เญย สี่ หย่า หญั่น เหฒี่ย เจี๋ย หมิ่ว-ฝัง เญย กะน้าย .
66002021	เยีย ปุน เฒี่ยง โห่ เย​เซ​เบน ม่าย ฉัง ก๊อย เฮญี้ยว กวั่ง ฒุ์ย มป่า นิ่น ไม้ คั้ง กวั่ง นิ่น เหฮยียน เญย เจ๊า .
66002022	หมั่ง ม่าะ ! เยีย อ๋อย เฒาะ นิ่น ฒง เหฌี่ย โหธว ปุ๊ด แป่ง โค้ว . สี ก๊อง เหฮยียน นิ่น วั้ว เต๋ย หย่า ไม้ ก๊อย เฮญี้ยว กวั่ง นิ่น บัว เหฮยียน นิ่น เญย สี่ , เยีย อ๋อย ปุน นิ่น บัว เสี่ยว เฮนี้ย ไห่ เญย โค้ว หน่าน .
66002023	เยีย หย่า อ๋อย ไต๋ เหฑ่ง เย​เซ​เบน เญย ฝุเจว๊ย . ฮนั้ง หน่าย หฒวัง จิว-ปาง ฯฒฯ ฮิ้ว ตุ๊ เยีย โหฒว ฒ่า เมี่ยน เญย เฮญี้ยว เหธา เมี่ยน ฮนั้ม เญย สี่ วั้ว เต้า . เอย เม่ย บัว เก๊าะ-เมี่ยน โหฒว เญย , เยีย หย่า อ๋อย วิ่น ปุน เม่ย บัว .
66002024	มป่า เยียม ทิ​ยา​ทิ​ลา เหฒ่ง เหฌี่ย วั้ว เต๋ย , ต้ง ไม้ กัน น้าย หญู่ง หฌาว เญย เอ๊าะ เล์ย , หย่า ไม้ โหะ ต้ง เมี่ยน เห่ว “ ซา​ตาน ปี๋ง เจี๊ยน โด ไห่ เญย สี่ , ” เยีย บั๋ว เม่ย บัว , เยีย ไม้ จา หาย หญู่ง ปุน เม่ย บัว ดาม .
66002025	มป่า เม่ย ม่าย เญย อ๋อย หฒุ โก๋ว หลง ฒั้ว เถา เยีย แอ๋ง ต้าย .
66002026	‘ หาย เต้า ตุ๊ ฮี่ง , หย่า เอย เจี๊ยน เยีย เญย เอ๋ย โหฒว เถา เซ้ด เมว์ย , เยีย ฯฒฯ ปุน วั้ว เต้า ม่าย หลี่ง กุ๊น หม่าน ฝีง , ฮนั้ง เยีย เญย เตีย ปุน หลี่ง เยีย กุ๊น หม่าน ฝีง . “ นิ่น อ๋อย หล่ง เฮลียะ-ปย๊า กุ๊น หม่าน ฝีง . นิ่น อ๋อย เบ๊าะ นิ่น บัว หม่วน เหฑ่ง ฮนั้ง เบ๊าะ เนีย-มอ หม่วน เหฑ่ง วั้ว นอ . ” ‘ หาย เต้า ตุ๊ ฮี่ง , หย่า เอย เจี๊ยน เยีย เญย เอ๋ย โหฒว เถา เซ้ด เมว์ย , เยีย ฯฒฯ ปุน วั้ว เต้า ม่าย หลี่ง กุ๊น หม่าน ฝีง , ฮนั้ง เยีย เญย เตีย ปุน หลี่ง เยีย กุ๊น หม่าน ฝีง . “ นิ่น อ๋อย หล่ง เฮลียะ-ปย๊า กุ๊น หม่าน ฝีง . นิ่น อ๋อย เบ๊าะ นิ่น บัว หม่วน เหฑ่ง ฮนั้ง เบ๊าะ เนีย-มอ หม่วน เหฑ่ง วั้ว นอ . ”
66002027	
66002028	เยีย หย่า อ๋อย เฒาะ ถาย-แปะ ฟีง ปุน นิ่น .
66002029	‘ หาย เต้า ม่าย มน่อม อ๋อย หฒุ แปง มน่อม หมวัง หลง สีง ลี่ง ฮนั้ง หาย นอ บั๋ว หฒวัง จิว-ปาง . ’
66003001	“ เม่ย อ๋อย หฒุ เฟี้ย เฝียน ปุน ซา​ดิด จิว-ปาง เญย ฟิน-เมี่ยน , บั๋ว นิ่น ,
66003002	เญีย ต้าย ม่าะ ! เหฒ่ง เหฌี่ย , อ๊า ลั่ม หฒุด เญย , อ๋อย หฒุ ปุน เฮ้น เจี์ย ต้าย , ไม้ ตู๋ง ปุน หฒุด เหฑ่ง เหว่ย หฒุ เยีย ปวัด เม่ย โหฒว เญย กง เอย เยีย เญย ทิน-ฮู่ง หมั่ง เซ ไม้ ตุ้น ยุ่น .
66003003	ฮนั้ง หน่าย , อ๋อย หฒุ จั๋ง เจี๊ยน เมี่ยน หฌาว เจี๋ย เญย เหธา เม่ย ไฮ์ เจี๋ย เญย หว่า . อ๋อย หฒุ เอย เจี๊ยน โหฒว หย่า ก๊อย เฮญี้ยว กวั่ง ฒุ์ย . สี ก๊อง เม่ย ไม้ เญีย , เยีย ฯฒฯ มี่ง ล์อ เม่ย ฮนั้ง จั๋น-หฒะ นอ . เม่ย ฒู้ง ไม้ ฮิ้ว ตุ๊ เยีย หาย นอม เฒี่ยง โห่ เถา .
66003004	‘ มป่า เยียม เม่ย หน่าย ซา​ดิด จิว-ปาง หธ่อ ม่าย อี เหฒีย เต้า ไม้ ปุน นิ่น บัว เญย ลุย-โหว ไล่ ฮลบ . น้าย เต๋ย เมี่ยน ฯฒฯ ตุ๊ ฒุ ลุย-โหว-แปะ เหธา เยีย จวั่ง เจ๊า ยั่ง , เหว่ย หฒุ นิ่น บัว ผุย ตุ๊ อ๊ะ .
66003005	หาย เต้า ตุ๊ ฮี่ง , วั้ว เต้า ตุ๊ ฒุ แปะ เญย ลุย-โหว . เยียม เฒี่ยง แหม่ง ตาน เยีย หย่า ไม้ ซ้อด นิ่น เญย บั๋ว กวั่ง . เยีย หย่า อ๋อย เยียม เยีย เญย เตีย เหธา นิ่น เญย ฟิน-เมี่ยน เญย หฑะเฮมียน เหญี่ยม วั้ว เต้า เป๋น เยีย เญย เมี่ยน .
66003006	‘ หาย เต้า ม่าย มน่อม อ๋อย หฒุ แปง มน่อม หมวัง หลง สีง ลี่ง ฮนั้ง หาย นอ บั๋ว หฒวัง จิว-ปาง . ’
66003007	“ เม่ย อ๋อย หฒุ เฟี้ย เฝียน ปุน ฟี​ลา​เดน​เฟีย จิว-ปาง เญย ฟิน-เมี่ยน , บั๋ว นิ่น , ‘ ธีง-เหฑ่ง เญย , เฒียน เญย วั้ว เต้า , นั้น ดา​วิด ฮู่ง เญย ฟ้อ-เฒ่ย . นิ่น คอย ฆอย เญย , ไม้ ม่าย หาย เต้า ไฮ่ กวน . นิ่น กวน เญย , ไม้ ม่าย หาย เต้า คอย ตุ๊ ฆอย . นิ่น ฮนั้ง น้าย นอ ก๊อง .
66003008	เยีย ฮิ้ว ตุ๊ เม่ย โหฒว เญย กง . หมั่ง ม่าะ ! เยียม เม่ย เญย หฑะเฮมียน เยีย คอย ฆอย เต้า แก้ง หย่า ไม้ ม่าย หาย เต้า ไฮ่ กวน . เยีย ฮิ้ว ตุ๊ เม่ย ขูง ม่าย เต๋ย ป๊า ชะ , เม่ย หย่า เอย เจี๊ยน เยีย เญย หว่า , หย่า เหญี่ยม เยีย เญย บั๋ว .
66003009	หมั่ง ม่าะ ! ซา​ตาน เญย หวุ่ย เญย เมี่ยน , ต้ง เธง กั้น โหฒว ยิว​ไท เมี่ยน มป่า ไม้ เฒ์ย , นิ่น บัว ขูง ก๊อง-แปะ ฮนั้ง . เยีย อ๋อย ปุน นิ่น บัว ต้าย พัวะ เหฌี่ย เม่ย เญย เหฒา-เฮลน , ฯฒฯ ปุน นิ่น บัว ฮิ้ว ตุ๊ เยีย ฮนั้ม เม่ย .
66003010	เหว่ย หฒุ เม่ย เอย เจี๊ยน เยีย เญย หว่า หล่ง หน่อย เตี๊ย โค้ว , เถา ป้าม เกน ปวั้ง ต้ม โค้ว หน่าน เหว่ย ปุน ลู่ง เดี๊ย เมี่ยน หฒุ เสย วั้ว หฒั่น , เยีย ฯฒฯ เปว เจี๊ยน เม่ย .
66003011	‘ เยีย อ๋อย ต้าย เซี้ยบ อ๊ะ . เม่ย ม่าย เญย อ๋อย หฒุ โก๋ว หลง เหว่ย ไม้ ปุน หาย เต้า ไฮ่ ธ้าง เม่ย เญย นี้ง .
66003012	‘ หาย เต้า ตุ๊ ฮี่ง , เยีย อ๋อย ปุน วั้ว เต้า เยียม เยีย เญย ทิน-ฮู่ง เญย สีง ติ่น โหฒว นอม เดี้ยว . นิ่น เหยียด ลิ์ว ไม้ ธ้วด สีง ติ่น อ๊ะ . เยีย อ๋อย เฟี้ย เยีย เญย ทิน-ฮู่ง เญย บั๋ว เยียม นิ่น เญย ซิน , หย่า อ๋อย เฟี้ย เยีย เญย ทิน-ฮู่ง เญย ฒี่ง เญย บั๋ว , ต้ง เยียม ทิน-ต้อง , เยีย เญย ทิน-ฮู่ง วั้ว เหฌี่ย ต้าย วั้ว นอม เซียง-เย​ลู​ซา​เลม ฒี่ง . เยีย หย่า อ๋อย เฟี้ย เยีย กั้น เญย เซียง-บั๋ว เยียม นิ่น เญย ซิน .
66003013	‘ หาย เต้า ตุ๊ ฮี่ง , เยีย อ๋อย ปุน วั้ว เต้า เยียม เยีย เญย ทิน-ฮู่ง เญย สีง ติ่น โหฒว นอม เดี้ยว . นิ่น เหยียด ลิ์ว ไม้ ธ้วด สีง ติ่น อ๊ะ . เยีย อ๋อย เฟี้ย เยีย เญย ทิน-ฮู่ง เญย บั๋ว เยียม นิ่น เญย ซิน , หย่า อ๋อย เฟี้ย เยีย เญย ทิน-ฮู่ง เญย ฒี่ง เญย บั๋ว , ต้ง เยียม ทิน-ต้อง , เยีย เญย ทิน-ฮู่ง วั้ว เหฌี่ย ต้าย วั้ว นอม เซียง-เย​ลู​ซา​เลม ฒี่ง . เยีย หย่า อ๋อย เฟี้ย เยีย กั้น เญย เซียง-บั๋ว เยียม นิ่น เญย ซิน .
66003014	“ เม่ย อ๋อย หฒุ เฟี้ย ปุน เลา​ดี​เซีย จิว-ปาง เญย ฟิน-เมี่ยน , บั๋ว นิ่น , ‘ น้าย เซ โหฒว อา​เมน วั้ว เต้า เญย หว่า , เซ เหฒียบ ฒัวะ เญย โหฒว เฒียน ฒอง-เหฒง หย่า โหฒว ทิน-ฮู่ง เหฒย ต้าย เญย หม่าน หมวด เญย กอน วั้ว เต้า , ฮนั้ง น้าย นอ ก๊อง ,
66003015	“ เยีย ฮิ้ว ตุ๊ เม่ย โหฒว เญย กง , ฮิ้ว ตุ๊ เม่ย ไม้ จอม หย่า ไม้ หนัม . เฝย ตุ๊ เม่ย จอม ไฟ ไม้ เฒย แอ๊ะ , หนัม .
66003016	มป่า , เหว่ย หฒุ เม่ย บัว เซ อุนๆ วั้ว , ไม้ จอม หย่า ไม้ หนัม , เยีย อ๋อย เลี้ย เม่ย ธ้วด เยีย เญย ฑุ่ย มี่ง .
66003017	เม่ย ก๊อง , “ เยีย ปุ๊ด ฒ่อย , หญู่งๆ ม่าย ฑ่อย , ไม้ เฉียม หฒุ หาย หญู่ง อ๊ะ . ” มป่า เม่ย ไม้ ฮิ้ว ตุ๊ เม่ย ด่ง หาย โค้ว , ด่ง หาย ค้อ-เลี่ยน , จ่ม ไห่ , มฒีง บั๊ว , ฌัง ซิน ธี้ ลี้ เญย เยียม .
66003018	เยีย ขวิน เม่ย ม์าย เยีย หล่ง โล่ว โต์ว สิน ต้าย เญย เฒียน เจียม เหว่ย ปุน เม่ย ปุ๊ด ฒ่อย . หย่า ม์าย ลุย-โหว-แปะ ฒุ เจี๊ยน ปุน เม่ย ไม้ ไญ้ , ไม้ หฒุ แล่ง แก๊ง เญย เยียม . หย่า อ๋อย หฒุ เถง เยีย ม์าย เดีย ฑ้าด เม่ย เญย มฒีง เหว่ย ปุน เม่ย ไฮ่ หมั่ง ตุ๊ ปวัด .
66003019	‘ ตะฟ่าน เยีย ฮนั้ม เญย เมี่ยน , เยีย ก๊อง-เหม หย่า เบ๊าะ หฌาว . ฮนั้ง หน่าย , เม่ย อ๋อย หฒุ จอม ต้าย ก๊อย เฮญี้ยว กวั่ง เม่ย เญย ฒุ์ย .
66003020	หมั่ง ม่าะ ! เยีย โซ้ว เจี๊ยน แก้ง ด่าง แง้ง แก้ง . หาย เต้า ไฮ์ เยีย เญย เฉีย หย่า คอย แก้ง เยีย ฯฒฯ เปียะ มี่ง เหธา นิ่น หญั่น หฮนาง , นิ่น หย่า เหธา เยีย หญั่น หฮนาง .
66003021	‘ หาย เต้า ตุ๊ ฮี่ง , เยีย ฯฒฯ ปุน วั้ว เต้า ม่าย เล์ย จวั่ง เยีย เญย เหว่ย เฒว์ย , ฮนั้ง เยีย ตุ๊ ฮี่ง ฯฒฯ เหธา เยีย เญย เตีย จวั่ง นิ่น เญย เหว่ย เฒว์ย .
66003022	‘ หาย เต้า ม่าย มน่อม อ๋อย หฒุ แปง มน่อม หมวัง หลง สีง ลี่ง ฮนั้ง หาย นอ บั๋ว หฒวัง จิว-ปาง . ’ ”
66004001	น้าย เต๋ย สี่ เจี๋ย ลิ์ว , เยีย หมั่ง ฯฒฯ ปวัด วั้ว ทิน-ต้อง ม่าย เต้า แก้ง ฆอย เญย . ฒิ่น ด่าง ไฮ์ เฉีย ฮนั้ง หฑัด เญย เฉีย นอ บุย เหธา เยีย ก๊อง หว่า , เยีย อี้ หฒั่น แอ๋ง ไฮ์ วั้ว หญู่ง เฉีย ก๊อง , “ ฝาว น้าย ต้าย ม่าะ ! เยีย อ๋อย ปุน เม่ย หมั่ง ฆะฮ้า ฮี้ง อ๋อย ธ้วด เญย สี่ . ”
66004002	เลี่ยม เฒ่ย สีง ลี่ง ต้าย กุ๊น เจี๊ยน เยีย , เยีย ฯฒฯ ปวัด เยียม วั้ว ทิน-ต้อง ม่าย นอม ฮู่ง เหว่ย , แอ๋ง ม่าย เต้า เฒว์ย เจี๊ยน เหว่ย .
66004003	เฒว์ย เจี๊ยน เหว่ย วั้ว เต้า เญย โมว เฒ้ย ปวัด ฮนั้ง แมง-หลัวะ เหธา ซิ เญย หละเปย๊ย-จ๋าย . แอ๋ง ม่าย ติ้ว จูง ฮนั้ง หละเปย๊ย-จ๋าย เดี้ยม แมง เญย , ฑัง เญย , ควีง ก๋อม เหว่ย .
66004004	วั้ว นอม ฮู่ง เหว่ย ม่าย หญี่ เหฒียบ เฝย นอม เหว่ย เว่ย ก๋อม , แอ๋ง ม่าย หญี่ เหฒียบ เฝย เต้า เมี่ยน โก๋ เฒว์ย เจี๊ยน วั้ว เต๋ย เหว่ย . นิ่น บัว ฒุ ลุย - โหว-แปะ , มฆ้อง หย่า ด๋ง เจี๊ยน เจียม-นี้ง .
66004005	เยียม ฮู่ง เหว่ย ป์อง บะหลี่ง ธ้วด หฌับๆ เญย , ม่าย เหฒีย หญู่ง เฉีย บุย , บะอง บุย แพ์งๆ เญย . เยียม เหว่ย หฑะเฮมียน ม่าย เสี่ย ป๊า โต์ว , ต้ง ทิน-ฮู่ง เญย วั้ว เต๋ย เสี่ย นอม ลี่ง ว่วน .
66004006	เยียม เหว่ย หฑะเฮมียน หย่า ปวัด ฮนั้ง หล่ง กี๋ง โหฒว ต้าย เญย ค้อย , ฑังๆ เญย ฮนั้ง กี๋ง-ฒ้าน นอ . วั้ว นอม เหว่ย เญย เปยย ปูง , เหยียด ปูง ม่าย เต้า นั่ง เญย กะน้าย . วั้ว เต๋ย กะน้าย หฑะเฮมียน เหธา ฆะฮ้า แหมง ม่าย มฒีง ปวั๊ง เหฑ่ง .
66004007	ตะเยี้ยด เต้า นั่ง เญย กะน้าย ปวัด ฮนั้ง เซี่ยน นอ . ตะเหญ่ย เต้า ปวัด ฮนั้ง ง่ง โก๊ว . ตะฟาม เต้า ม่าย เฮมียน ฮนั้ง ป้าม เมี่ยน เญย เฮมียน . ตะเฝย เต้า ปวัด ฮนั้ง ได๋ เจี๊ยน เญย ต้ม จ๊าง นอ .
66004008	น้าย เต๋ย เปยย เต้า นั่ง เญย กะน้าย เต้าๆ ม่าย จุ๊ คว้าย ด๊าด . หย่า ม่าย มฒีง ปวั๊ง เหฑ่ง ซิน , เลี่ยม กะญั์ว กะเหญี่ย . นิ่น บัว เฒี่ยง ฮนอย เฒี่ยง ม์วน ไม้ ตี้ง เลี่ยว เญย ป๋าว ฑูง ก๊อง , “ ธีง-เหฑ่ง , ธีง-เหฑ่ง , ธีง-เหฑ่ง , เน่น เจี๋ย เญย เฒี้ยว ทิน-ฮู่ง , ต้ง ฒิ่น ด่าง เยียม , อี้ หฒั่น เยียม ,
66004009	หาย หฒั่น น้าย เต๋ย เปยย เต้า นั่ง เญย กะน้าย เธง , ท่าย , แล์ง ฒี่ง เฒว์ย เจี๊ยน ฮู่ง เหว่ย , ต้ง เหยียด ลิ์ว เฒี่ยง เจี๊ยน เถา หม่าน โก๊ว หม่าน ต่อย วั้ว เต้า ,
66004010	วั้ว เต๋ย หญี่ เหฒียบ เฝย เต้า เมี่ยน โก๋ ฯฒฯ เกว่ย เหฌี่ย ป๋าย เฒว์ย เจี๊ยน ฮู่ง เหว่ย , ต้ง เหยียด ลิ์ว เฒี่ยง เถา หม่าน โก๊ว หม่าน ต่อย วั้ว เต้า . นิ่น บัว หมวน กั้น เญย นี้ง เฮยี้ยด เจี๊ยน วั้ว นอม เหว่ย เญย หฑะเฮมียน หย่า ป๋าว ฑูง ก๊อง ,
66004011	“ เยีย บัว เญย เฒี้ยว , เยีย บัว เญย ทิน-ฮู่ง อ้า ! เม่ย ผุย ตุ๊ เยีย บัว เธง , ผุย ตุ๊ เยีย บัว ท่าย , ผุย ตุ๊ ฒิบ หลี่ง , เหว่ย หฒุ เม่ย เหฒย หม่าน หมวด ธ้วด ต้าย . หม่าน หมวด เอย เม่ย เญย เอ๋ย ตุ๊ เหฒย ธ้วด ต้าย , หย่า ตุ๊ เฒี่ยง เจี๊ยน . ”
66005001	เยีย ปวัด เฒว์ย เจี๊ยน ฮู่ง เหว่ย วั้ว เต้า เญย บย่าว เจี๊ยะ ปั์ว ม่าย หฌุ่น โซว . น้าย หฌุ่น โซว อี ปูง ฒู้ง เฟี้ย เจี๊ยน หฑั่ง , หย่า ม่าย เสี่ย นอม เหยียน แน้ด ดิบ .
66005002	เยีย หย่า ปวัด เต้า เฮ้น ไห่ เญย ฟิน-เมี่ยน เห่ว เฉีย โฮล เญย , “ หาย เต้า ผุย ตุ๊ แมะ ฆอย น้าย เต๋ย เหยียน , คอย ฆอย น้าย หฌุ่น โซว ? ”
66005003	มป่า เยียม ทิน-ต้อง , เยียม ป้าม เกน , ไฟ เยียม เดา-เดี๊ย , ฒู้ง ไม้ ม่าย เหยียด เต้า ไฮ่ แมะ ฆอย น้าย หฌุ่น โซว ต้าย หมั่ง กะญั์ว .
66005004	เยีย ฯฒฯ เญี้ยม ตุ๊ โค้ว ไห่ , เหว่ย หฒุ ไม้ ม่าย หาย เต้า ผุย ตุ๊ คอย ฆอย , ผุย ตุ๊ หมั่ง น้าย หฌุ่น โซว กะญั์ว .
66005005	วั้ว เต๋ย เมี่ยน โก๋ ม่าย เต้า บั๋ว เยีย , “ ไม้ ตู๋ง เญี้ยม . หมั่ง ก๋า ! ยู​ดา ฝีง เญย เซี่ยน , ดา​วิด ฮู่ง เญย เฒ้ย-ฟุน , ตุ๊ ฮี่ง ฯฒฯ ไฮ่ แมะ ฆอย วั้ว เต๋ย เสี่ย นอม เหยียน , คอย ฆอย วั้ว หฌุ่น โซว . ”
66005006	เยีย ฯฒฯ ปวัด ม่าย เต้า ปะกี ยู่ง ตอน โซ้ว เจี๊ยน ฮู่ง เหว่ย บุด๋ง , แอ๋ง ม่าย วั้ว เต๋ย เปยย เต้า นั่ง เญย กะน้าย เหธา วั้ว เต๋ย เมี่ยน โก๋ เว่ย เจี๊ยน นิ่น . ปวัด น้าย เต้า ปะกี ยู่ง ตอน ฮนั้ง หฒุ ไต๋ เจี๋ย นอ . นิ่น หย่า ม่าย เสี่ย นอม จอง , เสี่ย นอม มฒีง , เซ ทิน-ฮู่ง เญย เสี่ย นอม ลี่ง ว่วน , ต้ง ทิน-ฮู่ง พ้าย มี่ง เถา ป้าม เกน เญย นอมๆ ต๋อง .
66005007	ปะกี ยู่ง ตอน ฯฒฯ มี่ง เฒาะ เยียม เฒว์ย เหว่ย วั้ว เต้า เญย บย่าว เจี๊ยะ ปั์ว วั้ว หฌุ่น โซว ต้าย .
66005008	นิ่น เฒาะ วั้ว หฒั่น , วั้ว เต๋ย เปยย เต้า นั่ง เญย กะน้าย เหธา วั้ว เต๋ย หญี่ เหฒียบ เฝย เต้า เมี่ยน โก๋ เกว่ย เหฌี่ย ปะกี ยู่ง ตอน เญย หฑะเฮมียน . นิ่น บัว เต้าๆ นั้น เจี๊ยน ต้าน ป้า เหธา เจียม-ปุ้น . เจียม-ปุ้น หย่า ม่าย ฮูง ปวั๊ง เหฑ่ง , เซ ทิน-ฮู่ง เญย เมี่ยน เต๋า เก๋า เญย หว่า .
66005009	นิ่น บัว หย่า ป๋าว ติ้ว เซียง-ฑูง . ฑูง ก๊อง , “ เม่ย ผุย ตุ๊ เฒาะ น้าย หฌุ่น โซว , ผุย ตุ๊ แมะ ฆอย โซว-หฌุ่น เญย เหยียน , เหว่ย หฒุ เม่ย หฒุ ไต๋ ไต่ , หล่ง กั้น เญย ฑย้าม ม์าย เมี่ยน , เซ ม์าย เยียม หม่าน ฝีง , หม่าน หญู่ง หว่า , หม่าน หญู่ง เมี่ยน , หม่าน กั๊วะ ต้าย เญย เมี่ยน , ต้าย ปุน ทิน-ฮู่ง .
66005010	เม่ย ปุน นิ่น บัว โหฒว ทิน-ฮู่ง เญย กั๊วะ เญย แปะ ฝีง , หย่า โหฒว ไซ เมี่ยน ฟู-สู เยีย บัว เญย ทิน-ฮู่ง . นิ่น บัว หย่า อ๋อย กุ๊น ป้าม เกน . ”
66005011	เยีย แอ๋ง หมั่ง หย่า ไฮ์ ม่าย ธินๆ หว่านๆ เต้า ฟิน-เมี่ยน เญย เฉีย . ฟิน-เมี่ยน เว่ย เจี๊ยน ฮู่ง เหว่ย เหธา วั้ว เต๋ย เปยย เต้า นั่ง เญย กะน้าย เหธา วั้ว เต๋ย เมี่ยน โก๋
66005012	หย่า หล่ง เฉีย โฮล เญย ก๊อง , ‘ หฒุ ไต๋ เญย ปะกี ยู่ง ตอน ผุย ตุ๊ ฒิบ หลี่ง เหธา ฒิ่น ฒ่อย , เหธา ธง-เม่ง เหธา ชะ , เหธา เม่ง โห่ เหธา ฌัง-หล่าง เหธา เธง เญย หว่า . ’ ‘ เธง เฒว์ย เจี๊ยน ฮู่ง เหว่ย วั้ว เต้า , หย่า เธง ปะกี ยู่ง ตอน , เหว่ย หฒุ นิ่น บัว ม่าย เม่ง โห่ , ม่าย ฌัง-หล่าง หย่า ม่าย ชะ เถา หม่าน โก๊ว หม่าน ต่อย . ’
66005013	เยีย หย่า ไฮ์ เยียม ทิน-ต้อง , เยียม ป้าม เกน , เยียม เดา-เดี๊ย , เยียม ค้อย กะญั์ว , ทิน-ฮู่ง เหฒย ต้าย ม่าย เฉีย เญย หม่าน หมวด กะน้าย ล่ม ฑ่อย ก๊อง , ‘ เธง เฒว์ย เจี๊ยน ฮู่ง เหว่ย วั้ว เต้า , หย่า เธง ปะกี ยู่ง ตอน , เหว่ย หฒุ นิ่น บัว ม่าย เม่ง โห่ , ม่าย ฌัง-หล่าง หย่า ม่าย ชะ เถา หม่าน โก๊ว หม่าน ต่อย . ’
66005014	วั้ว เต๋ย เปยย เต้า นั่ง เญย กะน้าย ก๊อง , “ อา​เมน . ” หฒวัง เมี่ยน โก๋ หย่า เกว่ย เหฌี่ย ป๋าย .
66006001	เยีย หมั่ง ปวัด ปะกี ยู่ง ตอน แมะ ฆอย วั้ว เต๋ย เสี่ย นอม เหยียน เญย ต้าว นอม วั้ว หฒั่น , ฯฒฯ ไฮ์ วั้ว เต๋ย เปยย เต้า นั่ง เญย กะน้าย ม่าย เต้า เห่ว เฉีย โฮล เญย ฮนั้ง บะอง บุย นอ ก๊อง , “ ต้าย ม่าะ ! ”
66006002	เยีย หมั่ง ฯฒฯ ปวัด ม่าย เต้า ม์า-แปะ . เก้ ม์า วั้ว เต้า นั้น เจี๊ยน จวัง-หฒิน หย่า ตุ๊ ฒิบ นอม เหธย ปุน นิ่น เญย นี้ง . นิ่น เก้ ม์า ธ้วด มี่ง ฮี่ง เจี๋ย , แอ๋ง อ๋อย ฮี่ง เจี๋ย .
66006003	ปะกี ยู่ง ตอน แมะ ฆอย ตะเหญ่ย นอม เหยียน วั้ว หฒั่น , เยีย ไฮ์ ตะเหญ่ย เต้า นั่ง เญย กะน้าย ก๊อง , “ ต้าย ม่าะ ! ”
66006004	แอ๋ง ม่าย เต้า ม์า ธ้วด ต้าย , เซ ม์า-ซิ . เก้ ม์า วั้ว เต้า ตุ๊ ฒิบ หลี่ง ปุน ป้าม เกน ไม้ ม่าย ถาย-แป้ง เหว่ย ปุน ป้าม เมี่ยน ล่าน ไต๋ ล่าน . วั้ว เต้า หย่า ตุ๊ ฒิบ ฒูง ต้ม หฑุ ด๊าว .
66006005	ปะกี ยู่ง ตอน แมะ ฆอย ตะฟาม นอม เหยียน วั้ว หฒั่น , เยีย ไฮ์ ตะฟาม เต้า นั่ง เญย กะน้าย ก๊อง , “ ต้าย ม่าะ ! ” เยีย หมั่ง ฯฒฯ ปวัด เต้า ม์า-เจี๊ยะ . เก้ ม์า วั้ว เต้า เญย ปั์ว นั้น แป๋ง เหฑียง .
66006006	เยีย ฯฒฯ ไฮ์ ฮนั้ง ก๊อง หว่า เญย เฉีย เยียม วั้ว เต๋ย เปยย เต้า นั่ง เญย กะน้าย บุด๋ง ก๊อง , “ เหยียด ฮนอย เญย กง-ฒิ่น ขูง ม์าย ตุ๊ เหยียด จาน เบย้า วิด เฮม้ย ไฟ ปัว จาน เบย้า บา​ลี เญย เฮม้ย ฮนั้ง . หย่า ไม้ ตู๋ง โหฒว หว่าย กะลั้น โย่ว เหธา อะหงุ่น ติ๊ว . ”
66006007	ปะกี ยู่ง ตอน แมะ ฆอย ตะเฝย นอม เหยียน วั้ว หฒั่น , เยีย ฯฒฯ ไฮ์ ตะเฝย เต้า นั่ง เญย กะน้าย ก๊อง , “ ต้าย ม่าะ ! ”
66006008	เยีย หมั่ง ฯฒฯ ปวัด เต้า ม์า , เซ้ด แมง-หลุน . เก้ ม์า วั้ว เต้า เญย บั๋ว เห่ว , “ หฒุ ไต่ . ” เยี่ยม เกน หย่า กัน เจี๊ยน นิ่น ต้าย . นิ่น บัว ฒิบ หลี่ง หล่ง หฑุ ด๊าว , หล่ง หง่อ หฮนาง เญย สี่ , หล่ง ววน-แป่ง , หล่ง ลู่ง เดี๊ย เญย เฮยี่ย ฒ่อย เหมียด ป้าม เกน เปยย โก๊ว เญย เหยียด โก๊ว .
66006009	ปะกี ยู่ง ตอน แมะ ฆอย ตะฮม์ นอม เหยียน วั้ว หฒั่น , เยีย ปวัด เยียม เหฒี่ย-ต้อง กะเดี๊ย ม่าย เมี่ยน เญย ว่วน , เซ ต้ง เหว่ย ฒุ่น ทิน-ฮู่ง เญย โต์ หย่า เหฒียบ ฒัวะ เญย โหฒว ฒอง-เหฒง หฒุ ไต๋ ไต่ วั้ว เต๋ย เมี่ยน เญย ว่วน .
66006010	นิ่น บัว เห่ว เฉีย โฮล เญย ก๊อง , “ ธีง-เหฑ่ง เญย , เฒียน เญย , เน่น เจี๋ย เญย เฒี้ยว อ้า ! เม่ย เถา หาย หฒั่น หธีง เซี้ยม ป้าม เกน เมี่ยน , จ๊าว วิน ไต๋ เยีย บัว วั้ว เต๋ย เมี่ยน ? ”
66006011	นิ่น บัว เก๊าะ-เมี่ยน ตุ๊ ฒิบ เต๋ย ต้ม ลุย-ด๊าว แปะ เญย . หย่า ม่าย หว่า บั๋ว นิ่น บัว แอ๋ง ฮิด โต่ว ป๊า , ฒั้ว เถา เหธา นิ่น บัว จวั่ง โหฒว โปว เญย เหธา นิ่น บัว เญย ก๋อ-โย์ว หย่า ฮนั้ง นิ่น บัว นอ หฒุ ไต๋ ไต่ ปวั๊ง โสว โหม่ว .
66006012	ปะกี ยู่ง ตอน แมะ ฆอย ตะหลัวะ นอม เหยียน วั้ว หฒั่น , เยีย หมั่ง ฯฒฯ ปวัด เดา ต์ง ตุ๊ เสย ไห่ . บะฮนอย เจี๊ยะ มี่ง ฮนั้ง ยู่ง เจี๊ยะ เปยย ดั๊ด ต้าย เญย เดีย-โธว วั้ว นอ . หฮลา ฯฒฯ ซิ เหฑ่ง ฮนั้ง ฑย้าม นอ .
66006013	ลู่ง หฒั่ง เญย เหฮลย หย่า ด๊อด เหฌี่ย เดา ฮนั้ง ต้ม หฑยาว ป่วน ง่ง หญอ เดี๋ยง ไม้ แก้ง หฒัวะ เญย เปี๊ยว ด๊อด วั้ว นอ .
66006014	ลู่ง หย่า ฮนั้ง โซว-หฌุ่น นอ , หฌุ่น เจี๊ยน , เฒียง หน่าย หมิด เหฑ่ง หมี่ อ๊ะ . นอมๆ บง , นอมๆ ค้อย-โฑว หฒุ ซุ้ย เพียน เหฑ่ง .
66006015	ลู่ง เดี๊ย เญย หฒวัง ฮู่ง เตี๋ย , เหธา โหฒว โฮล เญย , โหฒว แปง-เปย๊ย เญย , ปุ๊ด ฒ่อย เญย , ม่าย หลี่ง เญย , โหฒว โน่ว เญย เหธา ไม้ เฒ์ย โหฒว โน่ว เญย , เหยียด ฒู้ง มี่ง ปี๋ง วั้ว แบ๋ง-ค้วด เหธา บง เญย แบ๋ง-ง่าม .
66006016	นิ่น บัว เห่ว เจี๊ยน ก๊อง บั๋ว บง เหธา หละเปย๊ย , “ บาง ดั๊บ เยีย บัว ม่าะ ! เถง เยีย บัว ปี๋ง เฒว์ย ฮู่ง เหว่ย วั้ว เต้า เญย เฮมียน , เถง เยีย บัว ไม้ หฒุ ปวั้ง ปะกี ยู่ง ตอน โน์ว เยีย บัว .
66006017	เหว่ย หฒุ ทิน-ฮู่ง เหธา ปะกี ยู่ง ตอน โน์ว ไห่ ฒุ์ย เญย ต้ม ฮนอย เถา อ๊ะ . หาย เต้า ไฮ่ เตี๊ย ตุ๊ ? ”
66007001	ฆะฮ้า เยีย ปวัด เปยย เต้า ฟิน-เมี่ยน โซ้ว เจี๊ยน เดา-เป้ย เญย เปยย ปูง เก๊าะ , หัด เจี๊ยน เปยย ปูง เญย หฑยาว , เหว่ย ไม้ ปุน หฑยาว ป่วน เดา-เป้ย ไฟ ค้อย ไฟ หาย ติ้ว เดี๋ยง .
66007002	เยีย แอ๋ง ปวัด กั้น ม่าย เต้า ฟิน-เมี่ยน เยียม ตง ปูง ธ้วด ต้าย หย่า ต้อ เจี๊ยน เฒี่ยง เจี๊ยน เญย ทิน-ฮู่ง เญย เหยียน . นิ่น หล่ง เฉีย โฮล เญย เห่ว ต้ง ทิน-ฮู่ง ปุน หลี่ง โหฒว หว่าย เดา-เป้ย เหธา ค้อย วั้ว เต๋ย เปยย เต้า ฟิน-เมี่ยน .
66007003	นิ่น ก๊อง , “ ไม้ ตู๋ง แก้ง โหฒว หว่าย เดา-เป้ย เหธา ค้อย เหธา เดี๋ยง . ฒั้ว เยีย บัว ฆ้าบ เจี๊ยน เหยียน เยีย บัว เญย ทิน-ฮู่ง เญย โปว เญย ปย้อง . ”
66007004	เยีย หย่า ไฮ์ ก๊อง ตุ๊ ฆ้าบ เจี๊ยน เหยียน วั้ว เต๋ย เมี่ยน เญย โสว โหม่ว . ฝีงๆ อิ​สะ​ลา​เอน เมี่ยน เหยียด ฒู้ง ม่าย เหยียด สิน เปยย หว่าน เปยย ธิน เต้า ตุ๊ ฆ้าบ เหยียน .
66007005	ยู​ดา ฝีง , ม่าย 12,000 เต้า ตุ๊ ฆ้าบ เหยียน , ลู​เบน ฝีง , ม่าย 12,000 เต้า ตุ๊ ฆ้าบ เหยียน , กาด ฝีง , ม่าย 12,000 เต้า ตุ๊ ฆ้าบ เหยียน
66007006	อา​เซ ฝีง , ม่าย 12,000 เต้า ตุ๊ ฆ้าบ เหยียน , นับ​ทา​ลี ฝีง , ม่าย 12,000 เต้า ตุ๊ ฆ้าบ เหยียน , มะ​นัด​เส ฝีง , ม่าย 12,000 เต้า ตุ๊ ฆ้าบ เหยียน
66007007	สิ​เม​โอน ฝีง , ม่าย 12,000 เต้า ตุ๊ ฆ้าบ เหยียน , เล​วี ฝีง , ม่าย 12,000 เต้า ตุ๊ ฆ้าบ เหยียน , อิด​สา​คา ฝีง , ม่าย 12,000 เต้า ตุ๊ ฆ้าบ เหยียน
66007008	เส​บู​ลุน ฝีง , ม่าย 12,000 เต้า ตุ๊ ฆ้าบ เหยียน , โย​เซ้บ ฝีง , ม่าย 12,000 เต้า ตุ๊ ฆ้าบ เหยียน , เบน​ยา​มิน ฝีง , ม่าย 12,000 เต้า ตุ๊ ฆ้าบ เหยียน
66007009	น้าย เต๋ย สี่ เจี๋ย ลิ์ว , เยีย หมั่ง ฯฒฯ ปวัด เมี่ยน ธั้ม ! ไห่ , ไม้ ม่าย หาย เต้า ไฮ่ ซ้าว ตุ๊ เฒี์ยน . นิ่น บัว เยียม หม่าน กั๊วะ , หม่าน ฝีง , หม่าน หญู่ง เมี่ยน , หม่าน หญู่ง หว่า ต้าย โซ้ว เจี๊ยน ฮู่ง เหว่ย เหธา ปะกี ยู่ง ตอน เญย หฑะเฮมียน . นิ่น บัว ฒุ เจี๊ยน ลุย-ด๊าว-แปะ , ปั์ว นั้น เจี๊ยน ตาว-น่อม ,
66007010	หย่า เห่ว เฉีย บุย เญย ก๊อง , “ เหฌียว เอน เยียม เยีย บัว เญย ทิน-ฮู่ง , ต้ง เฒว์ย เจี๊ยน ฮู่ง เหว่ย วั้ว เต้า , “ อา​เมน . เธง ทิน-ฮู่ง , แล์ง ฒี่ง ทิน-ฮู่ง . เยีย บัว เญย ทิน-ฮู่ง เหยียด ลิ์ว ม่าย ฌัง-หล่าง , ม่าย ธง-เม่ง , ม่าย เม่ง โห่ , ม่าย หลี่ง , ม่าย ชะ เถา หม่าน โก๊ว หม่าน ต่อย . อา​เมน . ”
66007011	เหยียด หฒวัง ฟิน-เมี่ยน โซ้ว เว่ย ก๋อม ฮู่ง เหว่ย เหธา เมี่ยน โก๋ เหธา วั้ว เต๋ย เปยย เต้า นั่ง เญย กะน้าย , หย่า พัวะ เหฌี่ย เดา ป๋าย ทิน-ฮู่ง .
66007012	นิ่น บัว ก๊อง , “ อา​เมน . เธง ทิน-ฮู่ง , แล์ง ฒี่ง ทิน-ฮู่ง . เยีย บัว เญย ทิน-ฮู่ง เหยียด ลิ์ว ม่าย ฌัง-หล่าง , ม่าย ธง-เม่ง , ม่าย เม่ง โห่ , ม่าย หลี่ง , ม่าย ชะ เถา หม่าน โก๊ว หม่าน ต่อย . อา​เมน . ”
66007013	วั้ว เต๋ย เมี่ยน โก๋ ม่าย เต้า หน่าย เยีย , “ ฒุ เจี๊ยน ลุย-ด๊าว-แปะ เญย น้าย เต๋ย เมี่ยน เซ หาย เต้า ? นิ่น บัว เยียม หาย ต้าย ? ”
66007014	เยีย เตา , “ ต้ม ก๋อ อ้า ! เม่ย ฮิ้ว เญย . ” นิ่น ฯฒฯ บั๋ว เยีย , “ น้าย เต๋ย เมี่ยน เซ เยียม วั้ว หฑุ่น เญย ต้ม หน่าน ฒี่ง ธ้วด ต้าย . นิ่น บัว หล่ง วั้ว เต้า ปะกี ยู่ง ตอน เญย ฑย้าม โหฑ นิ่น บัว เญย ต้ม ลุย-ด๊าว แปะ ต้าย .
66007015	เหว่ย น้าย , นิ่น บัว เยียม ทิน-ฮู่ง เญย ฮู่ง เหว่ย หฑะเฮมียน , เฒี่ยง ฮนอย เฒี่ยง ม์วน เยียม หฒั่ง ทิน-ฮู่ง เญย เปย๊า ฟู-สู นิ่น . เฒว์ย เจี๊ยน ฮู่ง เหว่ย วั้ว เต้า อ๋อย เหธา นิ่น บัว เยียม , เปว เจี๊ยน นิ่น บัว .
66007016	เยียม น้าย มี่ง นิ่น บัว เหยียด ลิ์ว ไม้ หง่อ , เหยียด ลิ์ว หย่า ไม้ ฆ้าด อ๊ะ . บะฮนอย ไฟ หญุด โต์ว หย่า พุย ไม้ หฒุ นิ่น บัว .
66007017	เหว่ย หฒุ เยียม ฮู่ง เหว่ย บุด๋ง วั้ว เต้า ปะกี ยู่ง ตอน อ๋อย โก๋ว นิ่น บัว , นิ่น หย่า อ๋อย ต้อ นิ่น บัว มี่ง เถา ยู์ง แหม่ง เญย ววม-ฒี้ง . ทิน-ฮู่ง หย่า อ๋อย ซ้อด ฆาย นิ่น บัว เญย เตี๊ยมๆ ววม-เหมว่ย . ”
66008001	ปะกี ยู่ง ตอน แมะ ฆอย ตะเธี้ยด นอม เหยียน วั้ว หฒั่น , ทิน-ต้อง เซ้ก เหฑียะ เญย เล่ย ไม้ โก ด๊าม-นอม เฒี่ยง โห่ .
66008002	เยีย ฯฒฯ ปวัด โซ้ว เจี๊ยน ทิน-ฮู่ง เญย หฑะเฮมียน วั้ว เต๋ย เสี่ย เต้า ฟิน-เมี่ยน . นิ่น บัว หย่า ตุ๊ ฒิบ เสี่ย นอม หฑัด .
66008003	แอ๋ง กั้น ม่าย เต้า ฟิน-เมี่ยน โป้ว เจี๊ยน เจียม-ฮูง-โล่ว ต้าย โซ้ว เจี๊ยน ปั๊ว ฮูง เตี้ย . นิ่น หย่า ตุ๊ ฒิบ ฮูง ธั้ม เญย เหว่ย หฒอบ เจี๊ยน ทิน-ฮู่ง เญย หฒวัง เมี่ยน เต๋า เก๋า เญย หว่า ฯฒฯ เยียม ฮู่ง เหว่ย หฑะเฮมียน วั้ว นอม ปั๊ว ฮูง เญย เจียม-เตี้ย ปั๊ว .
66008004	ฮูง-เสียว เหธา ทิน-ฮู่ง เญย เมี่ยน เต๋า เก๋า เญย หว่า ฯฒฯ เยียม ฟิน-เมี่ยน เญย ปั์ว ฝาว เถา ทิน-ฮู่ง เญย หฑะเฮมียน .
66008005	น้าย เต้า ฟิน-เมี่ยน แอ๋ง ต้อ ฮูง-โล่ว มี่ง เฒาะ เหฒี่ย-ต้อง เญย โต์ว ตั๊บ ปวั๊ง ฯฒฯ ฒอย เหฌี่ย ป้าม เกน . เลี่ยม เฒ่ย ป์อง บะอง แพ์งๆ เญย , ม่าย เหฒีย หญู่ง เฉีย บุย , ป์อง บะหลี่ง หฌับๆ เญย , เดา หย่า ต์ง .
66008006	วั้ว เต๋ย เสี่ย เต้า ฟิน-เมี่ยน นั้น เจี๊ยน วั้ว เต๋ย เสี่ย นอม หฑัด เบ่น เหฒียง ปย๊ม .
66008007	ตะเยี้ยด เต้า ฟิน-เมี่ยน เยี้ยด ปย๊ม หฑัด , ม่าย เปาะ เหธา โต์ว หฒอบ เจี๊ยน ฑย้าม หฒุ ฒอย เหฌี่ย ป้าม เกน . เดา-เป้ย เหธา เดี๋ยง ปัว โก๊ว เญย เหยียด โก๊ว ปั๊ว ชุย เหฑ่ง . ติ้วๆ เมี้ย-เญี์ยม หย่า ปั๊ว ชุย เหฑ่ง .
66008008	ตะเหญ่ย เต้า ฟิน-เมี่ยน เยี้ยด ปย๊ม หฑัด , ม่าย หญู่ง กะน้าย ปวัด ฮนั้ง ต้ม บง เหฒียะ เจี๊ยน โต์ว นอ , หฒุ ฒอย เหฌี่ย ค้อย . ค้อย เญย ปัว โก๊ว เญย เหยียด โก๊ว เป๋น ฑย้าม .
66008009	เยียม ค้อย ม่าย แหม่ง เญย กะน้าย ปัว โก๊ว เญย เหยียด โก๊ว หฒุ ไต่ . ฑั้ง ปัว โก๊ว เญย เหยียด โก๊ว หย่า หฒุ เหมียด .
66008010	ตะฟาม เต้า ฟิน-เมี่ยน เยี้ยด ปย๊ม นิ่น เญย หฑัด , ม่าย นอม ต้ม เหฮลย เหฒียะ เจี๊ยน ฮนั้ง โต์ว-ป๊า นอ , เยียม ลู่ง ด๊อด เหฌี่ย ต้าย , ด๊อด หฒุ ด้าย ปัว โก๊ว เญย เหยียด โก๊ว เหธา เหยียด ฒู้ง ววม-ฒี้ง .
66008011	วั้ว นอม เหฮลย เญย บั๋ว เห่ว “ ยั่ง เม์ว . ” ววม ปัว โก๊ว เญย เหยียด โก๊ว ฯฒฯ อิม หมี่ อ๊ะ . เมี่ยน ธั้ม เญย ฮบ หฒุ วั้ว เต๋ย ววม ฯฒฯ ไต่ หมี่ อ๊ะ , เหว่ย หฒุ ววม อิม .
66008012	ตะเฝย เต้า ฟิน-เมี่ยน เยี้ยด ปย๊ม นิ่น เญย หฑัด , บะฮนอย ปัว โก๊ว เญย เหยียด โก๊ว หฒุ เบ๊าะ . หฮลา เหธา เหฮลย ปัว โก๊ว เญย เหยียด โก๊ว หย่า หฒุ เบ๊าะ . บะฮนอย เหธา หฮลา เหธา เหฮลย เญย ฌัง ปัว โก๊ว เญย เหยียด โก๊ว หฮมวัง มี่ง . ลู่ง ฮนอย หฒั่น ปัว โก๊ว เญย เหยียด โก๊ว ฯฒฯ ไม้ ฌัง . ลู่ง ม์วน หฒั่น ปัว โก๊ว เญย เหยียด โก๊ว หย่า ไม้ ฌัง .
66008013	เยีย หมั่ง เจี๊ยน วั้ว หฒั่น , เยีย แอ๋ง ไฮ์ นอม ต้ม จ๊าง เยียม กู้ หงว่าย ลู่ง ได๋ เจี๊ยน มี่ง , เห่ว เจี๊ยน บุย เญย ก๊อง , “ หฒุ โค้ว อ๊ะ ! หฒุ โค้ว อ๊ะ ! เยียม ป้าม เกน เญย หฒวัง เมี่ยน อ๋อย หฒุ โค้ว อ๊ะ ! เหว่ย หฒุ วั้ว เต๋ย ปัว เต้า ฟิน-เมี่ยน อ๋อย ปย๊ม เหฒ่ง เหฌี่ย วั้ว เต๋ย ปัว นอม หฑัด . ”
66009001	ตะฮม์ เต้า ฟิน-เมี่ยน เยี้ยด ปย๊ม นิ่น เญย หฑัด , เยีย ปวัด นอม เหฮลย เยียม วั้ว ลู่ง ด๊อด เหฌี่ย เดา . น้าย นอม เหฮลย ตุ๊ ฒิบ นอม ฟ้อ-เฒ่ย , ต้ง คอย วั้ว นอม โด ไห่ เญย ค้วด เญย ฟ้อ-เฒ่ย .
66009002	วั้ว นอม เหฮลย คอย ฆอย ค้วด ฯฒฯ ม่าย โต์ว-เสียว ธุดๆ เญย ธ้วด ฮนั้ง ปั๊ว ต้ม ! โต์ว ธ้วด เสียว นอ . บะฮนอย เหธา ลู่ง ฯฒฯ หฮมวัง มี่ง หลาย ค้วด ธ้วด เญย เสียว อม เจี๊ยน .
66009003	แอ๋ง ม่าย จ๊บ-เหญ่ย เยียม โต์ว-เสียว ธ้วด ต้าย แอ๋ง เหฌี่ย เถา เดา . จ๊บ-เหญ่ย ตุ๊ ฒิบ ชะ ห่อย เมี่ยน ฮนั้ง เหฒียบ เหญ่ย ด้าง เญย ชะ นอ .
66009004	ม่าย หว่า หัด นิ่น บัว ไม้ ปุน ห่อย เมี้ย ไฟ หาย หญู่ง กะน้าย-หฒวัง ไฟ เดี๋ยง . ขูง ไฮ่ ห่อย ไม้ ม่าย ทิน-ฮู่ง เญย เหยียน ฆ้าบ เจี๊ยน ปย้อง วั้ว เต๋ย เมี่ยน ฮนั้ง .
66009005	จ๊บ-เหญ่ย หย่า ไม้ ตุ๊ ห่อย น้าย เต๋ย เมี่ยน ไต่ , ขูง ตุ๊ เหฒย นิ่น บัว ปยา หฮลา เหญียะ ฮนั้ง . เมี่ยน หฒุ จ๊บ-เหญ่ย เหฒย เซ ฮนั้ง หฒุ เหฒียบ เหญ่ย ด้าง ตั๋น วั้ว นอ มุน .
66009006	วั้ว เต๋ย ปยา หฮลา เหญียะ กะญั์ว , เมี่ยน อ๋อย ล์อ เจ๊า ไต่ หย่า ล์อ ไม้ ตุ๊ , ไม้ หน่อย ตุ๊ ไต่ . นิ่น บัว อ๋อย ไต่ ไห่ อ๊ะ , มป่า ไม้ ไฮ่ ไต่ .
66009007	น้าย เต๋ย จ๊บ-เหญ่ย ปวัด ฮนั้ง ฒอง เจี๊ยน มี่ง เบ๊าะ จ๋า เญย ม์า นอ . นิ่น บัว เญย มฆ้อง ด๋ง เจี๊ยน กะน้าย ปวัด ฮนั้ง เจียม-นี้ง นอ . นิ่น บัว เญย เฮมียน หย่า ฮนั้ง เมี่ยน เญย เฮมียน ,
66009008	บะเปยย ฮนั้ง มเซียะ ตอน เญย บะเปยย . ญ่า หย่า ฮนั้ง เซี่ยน เญย ญ่า นอ .
66009009	นิ่น บัว เญย หละค้วด ม่าย หญู่ง กะน้าย ปวัง เจี๊ยน ฮนั้ง เฮลียะ-จ๊าบ นอ . ด๊าด หย่า บุย ฮนั้ง ม์า-เธีย ธั้ม เญย ถิว มี่ง เบ๊าะ จ๋า วั้ว นอ บุย .
66009010	นิ่น บัว ม่าย เตว๊ย ฮนั้ง เหฒียบ เหญ่ย ด้าง เญย เตว๊ย นอ , หย่า ไฮ่ ตั๋น เมี่ยน . เซ ต้ง จ๊บ-เหญ่ย เญย เตว๊ย ม่าย ชะ ห่อย เมี่ยน ปยา หฮลา เหญียะ กะญั์ว .
66009011	แอ๋ง ม่าย เต้า ฮู่ง กุ๊น เจี๊ยน นิ่น บัว , เซ ต้ง กุ๊น โด ไห่ วั้ว นอม ค้วด เญย ฟิน-เมี่ยน . นิ่น เญย บั๋ว , ฮิบ​ลู หว่า ก๊อง , อา​บัด​โดน . กีก หว่า ก๊อง , อา​ปอ​ลิ​โยน .
66009012	ตะเยี้ยด หญู่ง หฒุ โค้ว เญย สี่ เจี๋ย หมี่ อ๊ะ . ฆะฮ้า แอ๋ง ม่าย อี หญู่ง หฒุ โค้ว เญย สี่ อ๋อย ธ้วด .
66009013	ตะหลัวะ เต้า ฟิน-เมี่ยน เยี้ยด ปย๊ม นิ่น เญย หฑัด , เยีย ฯฒฯ ไฮ์ ม่าย เฉีย เยียม ทิน-ฮู่ง เญย หฑะเฮมียน วั้ว นอม ปั๊ว ฮูง เญย เจียม-เตี้ย เปยย นอม เก๊าะ เญย จอง ธ้วด .
66009014	น้าย หญู่ง เฉีย ก๊อง บั๋ว ตะหลัวะ เต้า ฟิน-เมี่ยน , “ อ๋อย หฒุ ปู๋ง ฆอย เยียม ต้ม ยู​เฟ​ติด ด้าย หฒุ โด้ เจี๊ยน วั้ว เต๋ย เปยย เต้า ฟิน-เมี่ยน . ”
66009015	น้าย เต๋ย เปยย เต้า ฟิน-เมี่ยน ฯฒฯ ตุ๊ ปู๋ง ฆอย อ๊ะ . นิ่น บัว เซ หลิ่ว เล์ย เหฒียง เลี่ยว เจี๊ยน เถา น้าย นอม เฒี่ยง โห่ , น้าย นอม ฮนอย , น้าย นอม หฮลา , น้าย นอม หฮญัง , เหว่ย ไต๋ ป้าม เมี่ยน ปัว โก๊ว เญย เหยียด โก๊ว .
66009016	เยีย ไฮ์ ก๊อง เก้ ม์า เญย แปง ม่าย บัวะ เหฒีย เต้า . เหยียด ฒู้ง ม่าย อี หว่านๆ เต้า .
66009017	เยียม น้าย เต๋ย หิ่น ย่าง เญย สี่ เยีย ปวัด น้าย เต๋ย ม์า เหธา เก้ ม์า เญย แปง ฮนั้ง น้าย นอ . แปง เญย หละค้วด ม่าย เฮลียะ-จ๊าบ ซิ เญย ฮนั้ง โต์ว นอ , บั๊ว เญย ฮนั้ง บั๊ว เญย หละเปย๊ย-จ๋าย , หย่า ยั่ง เญย ฮนั้ง ฮู่ง นอ . ม์า เญย มฆ้อง ฮนั้ง เซี่ยน เญย มฆ้อง หย่า ม่าย โต์ว , ม่าย โต์ว-เสียว , ม่าย ฮู่ง เยียม ม์า เญย ฑุ่ย แป๋ง ธ้วด .
66009018	ฑุ่ย แป๋ง ธ้วด ต้าย เญย โต์ว เหธา โต์ว-เสียว เหธา ฮู่ง โหฒว ปัว หญู่ง เหฒะ หน่าน ปุน ป้าม เมี่ยน หฒุ ไต่ ปัว โก๊ว เญย เหยียด โก๊ว .
66009019	น้าย เต๋ย ม์า เญย ชะ เยียม ม์า เญย ฑุ่ย แป๋ง เหธา เตว๊ย . เตว๊ย เซ ฮนั้ง นาง นอ , หย่า ม่าย มฆ้อง ฯฒฯ หล่ง ห่อย เมี่ยน .
66009020	เหฒ่ง เหฌี่ย เญย ป้าม เมี่ยน , ต้ง ไม้ หฒุ วั้ว เต๋ย เหฒะ หน่าน ไต๋ เญย เมี่ยน , ไม้ ก๊อย เฮญี้ยว กวั่ง กั้น เญย ปั์ว โหฒว ต้าย เญย กะน้าย . นิ่น บัว หธ่อ หฒั่ง เมี้ยน ไฟ ป๋าย หล่ง เจียม , หล่ง ญ่าน , หล่ง ต้ง , หล่ง หละเปย๊ย , หล่ง เดี๋ยง โหฒว ต้าย เญย หมิ่ว-ฝัง , ต้ง ไม้ ไฮ่ หมั่ง ตุ๊ ปวัด , ไม้ ไฮ่ หมวัง ตุ๊ ไฮ์ หย่า ไม้ ไฮ่ ยั่ง เจ๊า เญย หมิ่ว-ฝัง .
66009021	นิ่น บัว ไม้ ก๊อย เฮญี้ยว กวั่ง ไต๋ เมี่ยน เญย สี่ , โหฒว ฟ้าด , โหฒว ปวั้ง เลี่ยว เญย สี่ , ไฟ โหฒว หฒะ .
66010001	เยีย แอ๋ง ปวัด เต้า เฮ้น ไห่ เญย ฟิน-เมี่ยน เยียม วั้ว ลู่ง เหฌี่ย ต้าย . ม่าย ต๊อ บ๋วน เปว เจี๊ยน นิ่น ฮนั้ง ต้ม ลุย - ด๊าว นอ . นิ่น เญย มฆ้อง กู้ หงว่าย ม่าย ติ้ว จูง . นิ่น เญย เฮมียน ฮนั้ง บะฮนอย นอ . นิ่น เญย เหฒา หย่า ฮนั้ง โต์ว-เดี้ยว .
66010002	นิ่น เญย ปั์ว นั้น เจี๊ยน โซว-หฌุ่น ตอน , เซ คอย ฆอย เญย . นิ่น เญย บย่าว เจี๊ยะ เหฒา ธ้าย ค้อย , หฒาย เจี๊ยะ ธ้าย เบี๋ยน .
66010003	นิ่น เห่ว เฉีย บุย ฮนั้ง เซี่ยน เห่ว นอ , ฌุ่นๆ เญย บุย . เห่ว วั้ว หฒั่น , เสี่ย นอม บะอง ฯฒฯ บุย อ๊ะ .
66010004	เสี่ย นอม บะอง เยี้ยด บุย วั้ว หฒั่น , เยีย อ๋อย เหฌี่ย ปั์ว เฟี้ย มป่า ม่าย เฉีย เยียม วั้ว ทิน-ต้อง ก๊อง , “ ไม้ ตู๋ง เฟี้ย ม่าะ ! อ๋อย หฒุ เกม เจี๊ยน น้าย เต๋ย เสี่ย นอม บะอง ก๊อง เญย หว่า . ”
66010005	เยีย ฯฒฯ ปวัด ธ้าย เจี๊ยน ค้อย , ธ้าย เจี๊ยน เบี๋ยน วั้ว เต้า ฟิน-เมี่ยน ซูง นิ่น เญย บย่าว เจี๊ยะ ปั์ว เฒี้ยง ลู่ง ,
66010006	หย่า เฒี้ยง เจี๊ยน เหยียด ลิ์ว เฒี่ยง เจี๊ยน เถา หม่าน โก๊ว หม่าน ต่อย เญย ทิน-ฮู่ง , ต้ง เหฒย ลู่ง เหธา เยียม ลู่ง เญย หม่าน หมวด , เหฒย เดา เหธา เยียม เดา เญย หม่าน หมวด , หย่า เหฒย ค้อย เหธา เยียม ค้อย เญย หม่าน หมวด วั้ว เต้า , โฮ้ว หว่า . ฟิน-เมี่ยน ก๊อง , “ ไม้ ตู๋ง แอ๋ง ไง่ อ๊ะ !
66010007	เถา ตะเธี้ยด เต้า ฟิน-เมี่ยน ปย๊ม หฑัด วั้ว หฒั่น , ทิน-ฮู่ง ฯฒฯ โหฒว เหฒียง นิ่น ไม้ แก้ง ปุน บย๋าง ย่าง เญย สี่ , ฮนั้ง นิ่น บั๋ว เจี๋ย นิ่น เญย โปว วั้ว เต๋ย โต่ว หว่า เมี่ยน นอ . ”
66010008	เยีย ไฮ์ ฒิ่น ด่าง เยียม ทิน-ต้อง ก๊อง หว่า วั้ว หญู่ง เฉีย แอ๋ง เหธา เยีย ก๊อง , “ มี่ง เฒาะ ธ้าย เจี๊ยน ค้อย , ธ้าย เจี๊ยน เบี๋ยน วั้ว เต้า ฟิน-เมี่ยน เญย ปั์ว นั้น เจี๊ยน คอย ฆอย วั้ว หฌุ่น โซว ต้าย ม่าะ ! ”
66010009	เยีย ฯฒฯ มี่ง เถา ฟิน-เมี่ยน โท้ นิ่น ปุน วั้ว หฌุ่น โซว-ตอน เยีย . ฟิน-เมี่ยน บั๋ว เยีย , “ เฒาะ มี่ง หญั่น ม่าะ ! หญั่น เหฌี่ย , เม่ย เญย กะเซีย ฯฒฯ อิม . มป่า เยียม เม่ย เญย ฑุ่ย เซ ฮนั้ง เมว์ย-ต้อง นอ กาม . ”
66010010	เยีย ฯฒฯ เฒาะ เยียม ฟิน-เมี่ยน เญย ปั์ว โซว-หฌุ่น ตอน ต้าย หญั่น . เยียม เยีย เญย ฑุ่ย ไฮ์ ฮนั้ง เมว์ย-ต้อง นอ กาม , มป่า หญั่น เหฌี่ย เถา กะเซีย , กะเซีย ไฮ์ อิม เญย .
66010011	แอ๋ง ม่าย หว่า บั๋ว เยีย , “ เม่ย อ๋อย หฒุ โต่ว ทิน-ฮู่ง เญย หว่า ก๊อง เถา ธั้ม-นอม กั๊วะ , ธั้ม-ฝีง เมี่ยน , ธั้ม-หญู่ง หว่า เหธา ธั้ม-เต้า ฮู่ง เตี๋ย . ”
66011001	เยีย แอ๋ง ตุ๊ ฒิบ ติ้ว หลัวะ ติ แกว๊ง , ปวัด ฮนั้ง ปย๊า-เดาะ นอ . แอ๋ง ม่าย หว่า บั๋ว เยีย , “ มี่ง เดาะ หฒั่ง ทิน-ฮู่ง เญย เปย๊า เหธา เหฒี่ย-ต้อง , แอ๋ง ซ้าว เยียม หฒั่ง ทิน-ฮู่ง เญย เปย๊า กะญั์ว ป๋าย ทิน-ฮู่ง เญย เมี่ยน .
66011002	มป่า เยียม หฒั่ง ทิน-ฮู่ง เญย เปย๊า กะเหญี่ย , หลาด กะญั์ว วั้ว เต๋ย ต๋อง , ไม้ ตู๋ง เดาะ , เหว่ย หฒุ น้าย เต๋ย ต๋อง จิว ปุน ไม้ เสียน ทิน-ฮู่ง เญย จั๋น หมี่ อ๊ะ . นิ่น บัว อ๋อย ธ้าย เจี๊ยน ธีง-เหฑ่ง ฒี่ง เฝย เหฒียบ เหญ่ย หฮลา เหญียะ .
66011003	เยีย อ๋อย พ้าย อี เต้า เยีย เญย ฒอง-เหฒง เมี่ยน ฒุ เจี๊ยน ล่าม่า เดีย-โธว โต่ว ทิน-ฮู่ง เญย หว่า วั้ว เต๋ย เหยียด ธิน หญี่ แป๊ะ หลัวะ เหฒียบ ฮนอย กะญั์ว . ”
66011004	น้าย เต๋ย อี เต้า ฒอง-เหฒง เมี่ยน เซ โหฒว โซ้ว เจี๊ยน ป้าม เกน เญย เฒี้ยว หฑะเฮมียน วั้ว เต๋ย อี ติ้ว กะลั้น เดี๋ยง เหธา อี นอม ตน ตัง เญย จ๋า .
66011005	สี ก๊อง ม่าย หาย เต้า อ๋อย ห่อย นิ่น บัว , นิ่น บัว เญย ฑุ่ย แป๋ง ฯฒฯ ธ้วด โต์ว เหมียด นิ่น บัว เญย วิน-วั้ง . หาย เต้า อ๋อย ห่อย นิ่น บัว ฯฒฯ ฮนั้ง วั้ว นอ หฒุ ไต๋ .
66011006	น้าย เต๋ย ฒอง-เหฒง เมี่ยน ม่าย หลี่ง หัด เจี๊ยน ลู่ง เยียม นิ่น บัว โต่ว ทิน-ฮู่ง เญย หว่า เญย ฮนอย-เหญียะ ไม้ ปุน ลู่ง ตุ้ย บยู่ง . นิ่น บัว หย่า ม่าย หลี่ง โหฒว ปุน ววม เป๋น ฑย้าม , หย่า ม่าย หลี่ง เซว่ย เอ๋ย หาย หฒั่น อ๋อย ปุน ป้าม เกน ปวั้ง หฒุ หญู่งๆ เหฒะ หน่าน ฯฒฯ โหฒว อ๊ะ .
66011007	นิ่น บัว โหฒว ลิ์ว ฒอง-เหฒง , เยียม วั้ว นอม โด ไห่ เญย ค้วด ธ้วด ต้าย วั้ว เต้า เฮยี่ย กะน้าย ฯฒฯ เหธา นิ่น บัว เบ๊าะ จ๋า . วั้ว เต้า เฮยี่ย กะน้าย ฯฒฯ เบ๊าะ ฮี่ง นิ่น บัว , หย่า ไต๋ นิ่น บัว .
66011008	นิ่น บัว เญย เซย ฯฒฯ หฒุ กวั่ง เยียม ต้ม ฒี่ง เญย จาย-ห่อง , ต้ง นิ่น บัว เญย เฒี้ยว หฒุ ตีง เหฒียบ หฑั่ง จ๋า ไต่ วั้ว นอม ต้ม ฒี่ง . วั้ว นอม ฒี่ง หย่า ตุ๊ บั๋ว เป๊ย โส​โดม ฒี่ง หย่า เป๊ย อี​ยิบ เต่ย-ปูง .
66011009	ม่าย เมี่ยน เยียม หม่าน กั๊วะ , หม่าน ฝีง , หม่าน หญู่ง เมี่ยน , หม่าน หญู่ง หว่า ต้าย หมั่ง น้าย เต๋ย อี เต้า เญย เซย ปัว ฮนอย อ๋าน กะญั์ว หย่า ไม้ ปุน ปย๊บ .
66011010	ลู่ง เดี๊ย หม่าน เมี่ยน เฌียน-โย่ว ออน-เหลาะ เหว่ย หฒุ น้าย เต๋ย อี เต้า ไต่ หมี่ อ๊ะ . นิ่น บัว ฯฒฯ โหฒว จอม , ล่าน ฝูง ฒี่ง เหญ่ย ปุน ล่าน , เหว่ย หฒุ น้าย เต๋ย อี เต้า โต่ว หว่า เมี่ยน เหฒย ตุ๊ หม่าน เมี่ยน โค้ว ไห่ .
66011011	เจี๋ย ลิ์ว วั้ว เต๋ย ปัว ฮนอย อ๋าน , ม่าย เฒี่ยง แหม่ง เญย เฉีย เยียม ทิน-ฮู่ง ต้าย เปียะ นิ่น บัว อี เต้า เญย เซย . นิ่น บัว ฯฒฯ เจี์ย ซิน ต้าย โซ้ว เจี๊ยน อ๊ะ . ปวัด เญย เมี่ยน หฒะเก้ง ! กั้ม เหฑีย ไห่ .
66011012	วั้ว เต๋ย อี เต้า โต่ว หว่า เมี่ยน ฯฒฯ ไฮ์ เฉีย บุย เญย เยียม วั้ว ทิน-ต้อง บั๋ว นิ่น บัว , “ ฝาว น้าย ต้าย ม่าะ ! ” นิ่น บัว เญย วิน-วั้ง หมั่ง เจี๊ยน วั้ว หฒั่น , นิ่น บัว อี เต้า ฯฒฯ เยียม ต๊อ บ๋วน ฝาว ทิน-ต้อง หมี่ อ๊ะ .
66011013	ต้ง วั้ว นอม เฒี่ยง โห่ เดา ต์ง ตุ๊ เสย ไห่ . วั้ว นอม ฒี่ง เหฒียบ โก๊ว เญย เหยียด โก๊ว ฯฒฯ บาง , หย่า ม่าย เสี่ย ธิน เต้า เมี่ยน หลาย เดา ต์ง หฒุ ไต่ . เหฒ่ง เหฌี่ย วั้ว เต๋ย หฒะเก้ง ! กั้ม เหฑีย ไห่ , ฯฒฯ เธง เยียม ทิน-ต้อง เญย ทิน-ฮู่ง .
66011014	ตะเหญ่ย หญู่ง หฒุ โค้ว เญย สี่ เจี๋ย ลิ์ว อ๊ะ . ตะฟาม หญู่ง อ๋อย เถา เซี้ยบ อ๊ะ .
66011015	ตะเธี้ยด เต้า ฟิน-เมี่ยน ปย๊ม นิ่น เญย หฑัด , ฯฒฯ ม่าย เฉีย ธั้ม เญย เยียม วั้ว ทิน-ต้อง ก๊อง บุย เญย , “ อี้ หฒั่น ป้าม เกน เป๋น บัว เญย เฒี้ยว , หย่า เป๋น นิ่น เญย กี​ตู่ เญย กั๊วะ . นิ่น อ๋อย เหยียด ลิ์ว กุ๊น เถา หม่าน โก๊ว หม่าน ต่อย . ” “ ฒิ่น ด่าง เยียม , อี้ หฒั่น เยียม , เน่น เจี๋ย เญย เฒี้ยว ทิน-ฮู่ง อ้า ! เยีย บัว แล์ง ฒี่ง เฒี้ยว เหว่ย หฒุ อี้ หฒั่น เม่ย หล่ง เม่ย เญย ต้ม ชะ เจี์ย กอน กุ๊น ป้าม เกน .
66011016	เยียม ทิน-ฮู่ง เญย หฑะเฮมียน เฒว์ย เจี๊ยน นิ่น บัว เญย เหว่ย วั้ว เต๋ย หญี่ เหฒียบ เฝย เต้า เมี่ยน โก๋ ฯฒฯ พัวะ เหฌี่ย เดา ป๋าย ทิน-ฮู่ง .
66011017	นิ่น บัว ก๊อง , “ ฒิ่น ด่าง เยียม , อี้ หฒั่น เยียม , เน่น เจี๋ย เญย เฒี้ยว ทิน-ฮู่ง อ้า ! เยีย บัว แล์ง ฒี่ง เฒี้ยว เหว่ย หฒุ อี้ หฒั่น เม่ย หล่ง เม่ย เญย ต้ม ชะ เจี์ย กอน กุ๊น ป้าม เกน .
66011018	หม่าน กั๊วะ เมี่ยน เฉีย เจี์ย ไห่ , มป่า เม่ย โน์ว เมี่ยน เญย เฒี่ยง โห่ เถา อ๊ะ , หย่า เถา เฒี่ยง โห่ เซี้ยม ไต่ มี่ง วั้ว เต๋ย เมี่ยน เญย ฒุ์ย , แอ๋ง เหธย ฒี่ง เหญ่ย ปุน เม่ย เญย โปว วั้ว เต๋ย โต่ว หว่า เมี่ยน , เหธา เม่ย เญย แปะ ฝีง , ต้ง ท่าย เม่ย เญย บั๋ว เญย เมี่ยน , อี้ หฒั่น หย่า เถา เฒี่ยง โห่ เหมียด เหฑ่ง ต้ง เหมียด ป้าม เกน วั้ว เต๋ย . ”
66011019	วั้ว หฒั่น เยียม วั้ว ทิน-ต้อง หฒั่ง ทิน-ฮู่ง เญย เปย๊า ฯฒฯ คอย ฆอย หมี่ อ๊ะ . หย่า หมั่ง ตุ๊ ปวัด ทิน-ฮู่ง เญย แล์ง แหง่ง หว่า ฟาง เยียม หฒั่ง ทิน-ฮู่ง เญย เปย๊า กะญั์ว . วั้ว หฒั่น ป์อง บะหลี่ง หฌับๆ เญย , ม่าย เหฒีย หญู่ง เฉีย บุย , ป์อง บะอง แพ์งๆ เญย , เดา ต์ง , หย่า ตุ้ย ต้ม เปาะ เหฌี่ย .
66012001	แอ๋ง ม่าย หญู่ง บัวะ ฮ่อง เญย ต้ม จั๋ง-โห่ เยียม วั้ว ลู่ง หิ่น ธ้วด ต้าย . ม่าย เต้า มเซียะ ตอน , นิ่น เญย ฒอง-ฒุ เซ บะฮนอย , หฮลา เยียม นิ่น เญย เหฒา-เดี๊ย , มฆ้อง หย่า ด๋ง เจี๊ยน เหฒียบ เหญ่ย นอม เหฮลย โหฒว นี้ง .
66012002	วั้ว เต้า มเซียะ ตอน ม่าย เจี๊ยน ซิน . ดุ๊ด ซิน เญย เฒี่ยง โห่ เถา , นิ่น มุน ตุ๊ โค้ว ไห่ ฯฒฯ เห่ว .
66012003	เยียม วั้ว ลู่ง แอ๋ง ม่าย หญู่ง จั๋ง-โห่ ธ้วด . ม่าย ติ้ว ต้ม จูง-ฮู่ง ซิ , ม่าย เสี่ย นอม มฆ้อง , เหฒียบ นอม จอง . นอมๆ มฆ้อง ด๋ง เจี๊ยน นี้ง .
66012004	จูง-ฮู่ง เญย เตว๊ย พ้วด เยียม ลู่ง เญย เหฮลย ปัว โก๊ว เญย เหยียด โก๊ว ด๊อด เหฌี่ย เดา . นิ่น โซ้ว เจี๊ยน วั้ว เต้า มเซียะ ตอน เญย หฑะเฮมียน ฒั้ว กู้งว์า เยี้ยด ด๊อด เดา ฯฒฯ อ๋อย หญั่น กู้งว์า .
66012005	วั้ว เต้า มเซียะ ตอน ฯฒฯ ยู์ง ตุ๊ เต้า ตอน , ต้ง อ๋อย หล่ง เฮลียะ-ปย๊า กุ๊น หม่าน กั๊วะ วั้ว เต้า . มป่า ม่าย เต้า ต้าย ธ้าง น้าย เต้า ตอน ต้อ มี่ง เถา ทิน-ฮู่ง หย่า เถา ทิน-ฮู่ง เญย เหว่ย หมี่ อ๊ะ .
66012006	วั้ว เต้า มเซียะ ตอน ฯฒฯ เปย๋า มี่ง วั้ว เต่ย-ปูง-ฮวาง , เถา ทิน-ฮู่ง หลิ่ว เล์ย เหฒียง ปุน นิ่น เยียม เญย ต๋อง . ทิน-ฮู่ง ฯฒฯ โก๋ว นิ่น เหยียด ธิน หญี่ แป๊ะ หลัวะ เหฒียบ ฮนอย .
66012007	วั้ว หฒั่น เยียม วั้ว ทิน-ต้อง ม่าย เบ๊าะ จ๋า เญย สี่ ธ้วด . มี​คา​เอน เหธา นิ่น เญย ฟิน-เมี่ยน เหธา วั้ว ติ้ว จูง-ฮู่ง เบ๊าะ จ๋า . จูง-ฮู่ง เหธา นิ่น เญย ฟิน-เมี่ยน เบ๊าะ จ๋า
66012008	มป่า หฒุ เซวย หมี่ อ๊ะ . ทิน-ต้อง ฯฒฯ ไม้ ม่าย นิ่น บัว เยียม เญย ต๋อง อ๊ะ .
66012009	น้าย ติ้ว ต้ม จูง-ฮู่ง หฒุ ฒอย เหฌี่ย . นิ่น เซ ต้ง โล์-ฮนอย วั้ว ติ้ว นาง , บั๋ว เห่ว เมี้ยน เญย ฮู่ง หย่า เห่ว ซา​ตาน , ต้ง ดั๊ว ลู่ง เดี๊ย หม่าน เมี่ยน วั้ว ติ้ว นาง . นิ่น เหธา นิ่น เญย หฒวัง ฟิน-เมี่ยน หฒุ ฒอย เหฌี่ย เถา เดา .
66012010	เยีย แอ๋ง ไฮ์ เฉีย บุย เยียม วั้ว ทิน-ต้อง ก๊อง , “ อี้ หฒั่น ทิน-ฮู่ง เหฌียว นิ่น เญย เมี่ยน หมี่ อ๊ะ . อี้ หฒั่น ทิน-ฮู่ง หล่ง นิ่น เญย หลี่ง โหฒว ฮู่ง กุ๊น ป้าม เกน . นิ่น เญย กี​ตู่ หย่า ตุ๊ หล่ง นิ่น เญย หลี่ง กุ๊น ลู่ง เดี๊ย . เหว่ย หฒุ เยียม ทิน-ฮู่ง เญย หฑะเฮมียน เฒี่ยง ฮนอย เฒี่ยง ม์วน โก๋ บัว เญย ก๋อ-โย์ว วั้ว เต้า ,
66012011	บัว เญย ก๋อ-โย์ว หล่ง วั้ว เต้า ปะกี ยู่ง ตอน เญย ฑย้าม หย่า หล่ง นิ่น บัว โหฒว ฒอง-เหฒง เญย หว่า ฮี่ง เจี๋ย โก๋ นิ่น บัว วั้ว เต้า . นิ่น บัว ไม้ ค้อ-ฟิ นิ่น บัว เญย แหม่ง , ฒู้ง หญุ่น เซี้ย นิ่น บัว เญย แหม่ง ไต่ .
66012012	ลู่ง เหธา เม่ย บัว เยียม ลู่ง เญย เหยียด ฒู้ง อ๋อย หฒุ เฌียน-โย่ว ออน-เหลาะ . มป่า เดา เหธา ค้อย อ๋อย หฒุ โค้ว อ๊ะ , เหว่ย หฒุ เมี้ยน เญย ฮู่ง เหฌี่ย เถา เม่ย บัว หน่าย . นิ่น เก้ง ! เฉีย เจี์ย เจี๊ยน เหว่ย หฒุ ฮิ้ว ตุ๊ นิ่น เญย เฒี่ยง โห่ ไม้ ด๊าว อ๊ะ . ”
66012013	จูง-ฮู่ง ปวัด นิ่น หฒุ ฒอย เหฌี่ย เถา ป้าม เกน หมี่ อ๊ะ . นิ่น ฯฒฯ หฒุ่น ยู์ง กู้งว์า-ตอน วั้ว เต้า มเซียะ ตอน .
66012014	มป่า วั้ว เต้า มเซียะ ตอน ตุ๊ ฒิบ อี คว้าย โฮล ไห่ เญย ต้ม จ๊าง เญย ด๊าด เหว่ย ได๋ มี่ง เต่ย-ปูง-ฮวาง , เถา นิ่น เญย ต๋อง . เยียม วั้ว ทิน-ฮู่ง อ๋อย โก๋ว เจี๊ยน ปัว หฮญัง-เปี๋ยน , ไม้ ปุน วั้ว ติ้ว นาง ห่อย นิ่น .
66012015	นาง ฯฒฯ พยู้ ววม ธ้วด นิ่น เญย ฑุ่ย แป๋ง , ฮนั้ง ติ้ว ด้าย นอ , หฒุ่น เจี๊ยน วั้ว เต้า มเซียะ ตอน , อ๋อย กว๊าด นิ่น มี่ง หมี่ อ๊ะ .
66012016	มป่า เดา เถง วั้ว เต้า มเซียะ ตอน . เดา ฯฒฯ หมอง ฆอย ฑุ่ย นะ เหฑ่ง เยียม จูง-ฮู่ง เญย ฑุ่ย แป๋ง ธ้วด เญย ววม .
66012017	จูง-ฮู่ง เฉีย เจี์ย ! ไห่ วั้ว เต้า มเซียะ ตอน , ฯฒฯ มี่ง เหธา มเซียะ ตอน เหฒ่ง เหฌี่ย เญย เฒ้ย-ฟุน เบ๊าะ จ๋า . น้าย เต๋ย เฒ้ย-ฟุน เซ เอย เจี๊ยน ทิน-ฮู่ง เญย หลี่ง โหฒว , หย่า เสียน ว้วน เย​ซู โหฒว เญย ฒอง-เหฒง .
66013001	น้าย ติ้ว จูง-ฮู่ง ฯฒฯ โซ้ว เจี๊ยน ค้อย-เฮลน เญย ซา-เฒียว เดา . เยีย ฯฒฯ ปวัด เต้า เฮยี่ย กะน้าย เยียม วั้ว ค้อย ธ้วด ต้าย . วั้ว เต้า เฮยี่ย กะน้าย ม่าย เสี่ย นอม มฆ้อง , เหฒียบ นอม จอง . นอมๆ จอง ด๋ง เจี๊ยน นี้ง . นอมๆ มฆ้อง เฟี้ย เจี๊ยน คี ทิน-ฮู่ง เญย บั๋ว .
66013002	เยีย ปวัด เญย เฮยี่ย กะน้าย ฝัง เฒ้ย ฮนั้ง ดะม่าว เบ๋ว , เหฒา ฮนั้ง เจี๊ยบ เญย เหฒา นอ , ฑุ่ย แป๋ง ฮนั้ง เซี่ยน เญย ฑุ่ย แป๋ง . วั้ว ติ้ว จูง-ฮู่ง ฯฒฯ จิว นิ่น กั้น เญย หลี่ง เหธา นิ่น เญย เหว่ย เหธา ต้ม หัด ม์า ปุน วั้ว เต้า เฮยี่ย กะน้าย .
66013003	เฮยี่ย กะน้าย เญย เสี่ย นอม มฆ้อง ม่าย นอม ปวัด ฮนั้ง หฒุ เจี๋ย เซียง , ไฮ่ ไต่ เญย , มป่า หฒุ มุน เญย ต๋อง หลง หมี่ อ๊ะ . ลู่ง เดี๊ย เมี่ยน บัวะ ฮ่อง ไห่ ฯฒฯ กัน หน่าย เต้า เฮยี่ย กะน้าย .
66013004	หฒวัง เมี่ยน ป๋าย วั้ว ติ้ว จูง-ฮู่ง เหว่ย หฒุ จูง-ฮู่ง จิว นิ่น เญย หลี่ง ปุน หน่าย เต้า เฮยี่ย กะน้าย . นิ่น บัว หย่า ป๋าย เฮยี่ย กะน้าย ฯฒฯ ก๊อง , “ หาย เต้า ไฮ่ ฮนั้ง น้าย เต้า เฮยี่ย กะน้าย ? หาย เต้า ไฮ่ เหธา นิ่น เบ๊าะ จ๋า ? ”
66013005	วั้ว เต้า เฮยี่ย กะน้าย ตุ๊ ฒิบ ฑุ่ย ปู๋ง หว่า-เหมา หย่า ก๊อง คี ทิน-ฮู่ง . นิ่น หย่า ตุ๊ หลี่ง เซว่ย เอ๋ย โหฒว เฝย เหฒียบ เหญ่ย หฮลา เหญียะ .
66013006	เฮยี่ย กะน้าย ฯฒฯ ฆอย ฑุ่ย ก๊อง โตะ คี ทิน-ฮู่ง , คี ทิน-ฮู่ง เญย บั๋ว , คี ทิน-ฮู่ง เยียม เญย ต๋อง , หย่า คี เหยียด ฒู้ง เยียม ทิน-ต้อง วั้ว เต๋ย .
66013007	เฮยี่ย กะน้าย หย่า ตุ๊ เซว่ย เอ๋ย เหธา ทิน-ฮู่ง เญย แปะ ฝีง เบ๊าะ จ๋า หย่า ฮี่ง เจี๋ย นิ่น บัว . นิ่น หย่า ตุ๊ หลี่ง กุ๊น หม่าน กั๊วะ , หม่าน ฝีง , หม่าน หญู่ง หว่า เหธา หม่าน หญู่ง เมี่ยน .
66013008	ลู่ง เดี๊ย หม่าน เมี่ยน ฯฒฯ หฒั่ง วั้ว เต้า เฮยี่ย กะน้าย , ธ้วด ลิ์ว ม่าย บั๋ว เฟี้ย เจี๊ยน เฒี่ยง แหม่ง ตาน วั้ว เต๋ย , ต้ง เยียม เหฒย ลู่ง เหฒย เดา วั้ว หฒั่น หฒุ ไต๋ ไต่ วั้ว เต้า ปะกี ยู่ง ตอน เญย ตาน .
66013009	“ หาย เต้า ม่าย มน่อม อ๋อย หฒุ แปง มน่อม หมวัง หลง .
66013010	หาย เต้า แหม่ง ต๋าย หฒุ เฒาะ หววน โล่ , วั้ว เต้า หฒะเก้ง หฒุ เฒาะ หววน โล่ . หาย เต้า แหม่ง ต๋าย หฒุ หฑุ ด๊าว ไต๋ ไต่ , วั้ว เต้า หฒะเก้ง หฒุ หฑุ ด๊าว ไต๋ ไต่ . เหว่ย น้าย ทิน-ฮู่ง เญย เมี่ยน อ๋อย หฒุ ม่าย หน่อย เตี๊ย หย่า หลงๆ เญย เสียน ทิน-ฮู่ง . ”
66013011	เยีย แอ๋ง ปวัด เต้า เฮยี่ย กะน้าย เยียม เดา-เดี๊ย ธ้วด ต้าย . ม่าย อี นอม จอง ฮนั้ง ปะกี ยู่ง ตอน เญย จอง หย่า ก๊อง หว่า ฮนั้ง จูง-ฮู่ง นอ .
66013012	น้าย เต้า เฮยี่ย กะน้าย ตุ๊ ตอง เจี๊ยน ตะเยี้ยด เต้า เฮยี่ย กะน้าย เญย หฑะเฮมียน หล่ง เหฑ่ง ตะเยี้ยด เต้า เญย หลี่ง . นิ่น อ๊าบ ป้าม เกน เหธา เยียม ป้าม เกน เญย เมี่ยน ป๋าย ตะเยี้ยด เต้า เฮยี่ย กะน้าย , ต้ง หฒุ เจี๋ย เซียง มป่า หลง ต้าย วั้ว เต้า .
66013013	ตะเหญ่ย เต้า เฮยี่ย กะน้าย โหฒว ต้ม จั๋ง-โห่ , ฒู้ง โหฒว ปุน โต์ว เยียม ลู่ง ด๊อด เหฌี่ย เดา ปุน หม่าน เมี่ยน ปวัด .
66013014	นิ่น ตุ๊ เยียม ตะเยี้ยด เต้า เฮยี่ย กะน้าย เญย หฑะเฮมียน โหฒว บัวะ ฮ่อง เญย จั๋ง-โห่ ฯฒฯ หล่ง น้าย เต๋ย จั๋ง-โห่ ดั๊ว ลู่ง เดี๊ย เมี่ยน . นิ่น หย่า หัด หฒวัง เมี่ยน เหฒย นอม ฝัง เหว่ย ท่าย หฒุ หฑุ ด๊าว ฮงะ เจี๋ย เซียง เญย มป่า ไม้ ไต่ วั้ว เต้า เฮยี่ย กะน้าย .
66013015	ตะเหญ่ย เต้า เฮยี่ย กะน้าย หย่า ตุ๊ หลี่ง ไฮ่ ปย๊ม เฉีย เปียะ ตะเยี้ยด เต้า เฮยี่ย กะน้าย เญย ฝัง . ฝัง ฯฒฯ ไฮ่ ก๊อง หว่า หย่า ไฮ่ ปุน เหยียด ฒู้ง ไม้ ป๋าย นิ่น วั้ว เต๋ย เมี่ยน หฒุ ไต๋ ไต่ .
66013016	นิ่น หย่า อ๊าบ เมี่ยน , ไม้ กุ๊น โฮล ไฟ ไฝ , ปุ๊ด ฒ่อย ไฟ จ่ม , โหฒว โน่ว ไฟ ไม้ โหฒว โน่ว เญย , เหยียด ฒู้ง อ๋อย หฒุ ฆ้าบ เจี๊ยน เหยียน เยียม บย่าว เจี๊ยะ ปั์ว ไฟ ปย้อง .
66013017	ฮนั้ง หน่าย , หาย เต้า ไม้ ตุ๊ ฆ้าบ เจี๊ยน เฮยี่ย กะน้าย เญย บั๋ว เญย เหยียน ไฟ ตี๊ เฮยี่ย กะน้าย เญย บั๋ว วั้ว เต๋ย หฑั่ง , วั้ว เต้า ฯฒฯ ไม้ ไฮ่ ม์าย หม่าย .
66013018	น้าย เต๋ย สี่ อ๋อย หฒุ หล่ง ธง-เม่ง . หาย เต้า ไกว , วั้ว เต้า ไฮ่ ฝุน ตุ๊ ธ้วด เฮยี่ย กะน้าย เญย บั๋ว เญย หฑั่ง , เหว่ย หฒุ เป๋น เหยียด เต้า เมี่ยน เญย บั๋ว เญย หฑั่ง . น้าย เต้า เมี่ยน เญย บั๋ว เญย หฑั่ง เซ หลัวะ แป๊ะ หลัวะ เหฒียบ หลัวะ .
66014001	เยีย แอ๋ง หมั่ง , ฯฒฯ ปวัด วั้ว เต้า ปะกี ยู่ง ตอน โซ้ว เจี๊ยน สิ​โอน บง . เหธา นิ่น เยียม วั้ว ม่าย เหยียด สิน เปยย หว่าน เปยย ธิน เต้า เมี่ยน , ต้ง ม่าย นิ่น เญย บั๋ว เหธา นิ่น เญย เตีย เญย บั๋ว เฟี้ย วั้ว ปย้อง เญย เมี่ยน .
66014002	เยีย หย่า ไฮ์ ม่าย เฉีย บุย เยียม วั้ว ลู่ง ต้าย ฮนั้ง ววม ปวั๊ง โม่ว บุย , หย่า ฮนั้ง ป์อง บะอง บุย นอ . เยีย หย่า ไฮ์ วั้ว หญู่ง เฉีย บุย ฮนั้ง พัด ต้าน ป้า เญย เมี่ยน พัด นิ่น บัว เญย ต้าน ป้า บุย นอ .
66014003	นิ่น บัว เยียม ฮู่ง เหว่ย เญย หฑะเฮมียน , เยียม วั้ว เต๋ย เปยย เต้า นั่ง เญย กะน้าย เหธา วั้ว เต๋ย หฒวัง เมี่ยน โก๋ เญย หฑะเฮมียน , ป๋าว ติ้ว เซียง-ฑูง . ธ้วด ลิ์ว เยียม ป้าม เกน ตุ๊ หฒัวะ หฑวน วั้ว เต๋ย เหยียด สิน เปยย หว่าน เปยย ธิน เต้า , ไม้ ม่าย หาย เต้า ไฮ่ โหะ ตุ๊ น้าย ติ้ว ฑูง .
66014004	น้าย เต๋ย มจั่ง ตอน ไม้ นิด เจี๋ย มเซียะ ตอน , นิ่น บัว ธีง-เหฑ่ง เญย . ปะกี ยู่ง ตอน มี่ง หาย , นิ่น บัว หย่า กัน เจี๊ยน นิ่น มี่ง . นิ่น บัว เยียม หม่าน เมี่ยน บุด๋ง หฒัวะ ธ้วด ต้าย เหว่ย โหฒว ฝูง ปุน ทิน-ฮู่ง เหธา ปะกี ยู่ง ตอน เญย ต้าว ปาน เมี่ยน .
66014005	นิ่น บัว เญย ฑุ่ย ไม้ ก๊อง-แปะ . นิ่น บัว หย่า ไม้ ม่าย ต่อง เญย ต๋อง .
66014006	เยีย แอ๋ง ปวัด กั้น ม่าย เต้า ฟิน-เมี่ยน เยียม ด๊าม-ลู่ง ได๋ เจี๊ยน มี่ง . นิ่น หย่า ม่าย เหยียด ลิ์ว เยียม เญย คู้ เฝียน ฒุ่น ปุน ลู่ง เดี๊ย หม่าน เมี่ยน , ฒุ่น ปุน หม่าน กั๊วะ , หม่าน ฝีง , หม่าน หญู่ง หว่า เหธา หม่าน หญู่ง เมี่ยน .
66014007	น้าย เต้า ฟิน-เมี่ยน เฉีย โฮล เญย ฒุ่น เจี๊ยน ก๊อง , “ อ๋อย หฒุ กั้ม เหฑีย ทิน-ฮู่ง หย่า เธง นิ่น เหว่ย หฒุ นิ่น เซี้ยม หม่าน เมี่ยน เญย เฒี่ยง โห่ เถา อ๊ะ . อ๋อย หฒุ หฒั่ง เหฒย ลู่ง เหฒย เดา เหฒย ค้อย เหฒย ววม-ฒี้ง วั้ว เต้า . ”
66014008	แอ๋ง กั้น ม่าย ตะเหญ่ย เต้า ฟิน-เมี่ยน กัน เจี๊ยน ตะเยี้ยด เต้า มี่ง หย่า ก๊อง , “ บาง หมี่ อ๊ะ . บา​บี​โลน ต้ม ฒี่ง บาง หมี่ อ๊ะ . น้าย นอม ต้ม ฒี่ง อ๊าบ หม่าน กั๊วะ เญย เมี่ยน ฮบ นิ่น เญย ติ๊ว . น้าย ติ๊ว เซ แซง เหฮยียน โหฆ เญย ติ๊ว-คู้ . ”
66014009	แอ๋ง กั้น ม่าย ตะฟาม เต้า ฟิน-เมี่ยน กัน เจี๊ยน วั้ว เต๋ย อี เต้า ฟิน-เมี่ยน มี่ง , เฉีย โฮล เญย ก๊อง , “ หาย เต้า หฒั่ง วั้ว เต้า เฮยี่ย กะน้าย เหธา เฮยี่ย กะน้าย เญย ฝัง หย่า ฆ้าบ เจี๊ยน เฮยี่ย กะน้าย เญย เหยียน นิ่น เญย ปย้อง ไฟ ปั์ว นอ ,
66014010	วั้ว เต้า ฒู้ง อ๋อย หฒุ ฮบ ทิน-ฮู่ง โน์ว ฒุ์ย เญย ติ๊ว . น้าย ติ๊ว ทิน-ฮู่ง โต๋ เหฌี่ย โน์ว ฒุ์ย เญย ฒ้าน หย่า ไม้ เผว หาย หญู่ง . หาย เต้า ฮนั้ง น้าย นอ โหฒว ฒู้ง อ๋อย หฒุ เยียม ธีง-เหฑ่ง เญย ฟิน-เมี่ยน เหธา วั้ว เต้า ปะกี ยู่ง ตอน เญย หฑะเฮมียน หฒุ ฮู่ง เญย โต์ว เหฒย .
66014011	เหฒย นิ่น บัว วั้ว กว๋า โต์ว เญย เสียว เหยียด ลิ์ว ธุดๆ เญย ฝาว เถา หม่าน โก๊ว หม่าน ต่อย . หฒั่ง วั้ว เต้า เฮยี่ย กะน้าย เหธา เฮยี่ย กะน้าย เญย ฝัง , เหธา ฆ้าบ เจี๊ยน เฮยี่ย กะน้าย เญย บั๋ว เญย เหยียน เญย เมี่ยน เฒี่ยง ฮนอย เฒี่ยง ม์วน ไม้ ตุ๊ คู่ เยียม เหยียด ตั้ง . ”
66014012	ฮนั้ง หน่าย , ทิน-ฮู่ง เญย เมี่ยน , ต้ง เอย เจี๊ยน ทิน-ฮู่ง เญย หลี่ง หย่า หลงๆ เญย เสียน เย​ซู วั้ว เต๋ย , อ๋อย หฒุ ม่าย หน่อย เตี๊ย .
66014013	เยีย แอ๋ง ไฮ์ เฉีย เยียม วั้ว ลู่ง ก๊อง , “ อ๋อย หฒุ เฟี้ย เจี๊ยน , ‘ ยั่ง น้าย เจี๋ย เหว่ย เฒี้ยว ไต่ เญย เมี่ยน ตุ๊ ออน-เหลาะ . ’ ” สีง ลี่ง เตา , “ หฒะเก้ง ฮนั้ง หน่าย . นิ่น บัว ตุ๊ ตี้ง นิ่น บัว โหฒว เญย กง ฮิด ขวน เหว่ย หฒุ นิ่น บัว โหฒว เญย สี่ กัน เจี๊ยน นิ่น บัว มี่ง . ”
66014014	เยีย แอ๋ง หมั่ง ฯฒฯ ปวัด ต๊อ บ๋วน แปะ เญย . เฒว์ย เจี๊ยน บ๋วน วั้ว เต้า ปวัด ฮนั้ง เต้า ป้าม เมี่ยน . นิ่น ด๋ง เจี๊ยน เจียม-นี้ง , ปั์ว นั้น เจี๊ยน ไหล่ ไห่ เญย ลิ่ม เงา .
66014015	แอ๋ง กั้น ม่าย เต้า ฟิน-เมี่ยน เยียม หฒั่ง ทิน-ฮู่ง เญย เปย๊า ธ้วด ต้าย เห่ว เฉีย โฮล เญย ก๊อง บั๋ว เฒว์ย เจี๊ยน บ๋วน วั้ว เต้า , “ หล่ง เม่ย เญย ลิ่ม เงา ก๊าด อ๊ะ , เหว่ย หฒุ เยียม ป้าม เกน เญย กะน้าย หฒัวะ หลง อ๊ะ . ก๊าด เญย เฒี่ยง โห่ เถา อ๊ะ . ”
66014016	เฒว์ย เจี๊ยน บ๋วน วั้ว เต้า ฯฒฯ หล่ง นิ่น เญย ลิ่ม เงา ก๊าด . เยียม ป้าม เกน อ๋อย หฒุ เซียว เญย กะน้าย ฯฒฯ ก๊าด เหฑ่ง หมี่ อ๊ะ .
66014017	เยีย แอ๋ง ปวัด กั้น ม่าย เต้า ฟิน-เมี่ยน เยียม ทิน-ต้อง , หฒั่ง ทิน-ฮู่ง เญย เปย๊า , ธ้วด ต้าย . นิ่น หย่า ม่าย ไหล่ ไห่ เญย ลิ่ม เงา .
66014018	แอ๋ง ม่าย เต้า ฟิน-เมี่ยน เยียม เหฒี่ย-ต้อง ต้าย , ต้ง กุ๊น โต์ว วั้ว เต้า ฟิน-เมี่ยน . นิ่น เห่ว เฉีย โฮล เญย บั๋ว นั้น ไหล่ ไห่ เญย ลิ่ม เงา วั้ว เต้า , “ หล่ง เม่ย ไหล่ ไห่ เญย ลิ่ม เงา ก๊าด ป้าม เกน เญย อะหงุ่น เปี๊ยว-จ้อย , เหว่ย หฒุ อะหงุ่น เปี๊ยว หฒัวะ เหฑ่ง อ๊ะ . ”
66014019	วั้ว เต้า ฟิน-เมี่ยน ฯฒฯ หล่ง นิ่น เญย ลิ่ม เงา ก๊าด ป้าม เกน เญย อะหงุ่น เปี๊ยว ฒอย เปียะ เญว่ย อะหงุ่น เปี๊ยว เญย ต้ม ฒ่อง , ต้ง ปิ๋ว เม่ง ทิน-ฮู่ง โน์ว ไห่ ฒุ์ย วั้ว นอม ฒ่อง .
66014020	อะหงุ่น เปี๊ยว เยียม ฒี่ง กะเหญี่ย เญย ฒ่อง หฒุ เญว่ย , แอ๋ง ม่าย ฑย้าม เยียม ฒ่อง เหลี่ยว ธ้วด มี่ง ฟาม-แป๊ะ กี​โล ด๊าว , ปัว เดาะ โด .
66015001	เยีย แอ๋ง ปวัด เยียม วั้ว ลู่ง กั้น ม่าย โฮล ไห่ , บัวะ ฮ่อง ไห่ เญย ต้ม จั๋ง-โห่ . ม่าย เสี่ย เต้า ฟิน-เมี่ยน ต้อ เจี๊ยน เสี่ย หญู่ง เหฒะ หน่าน . น้าย เซ ฆะฮ้า ลาย เญย เหฒะ หน่าน เหว่ย หฒุ ทิน-ฮู่ง หล่ง น้าย เต๋ย โหฒว เหฒียง นิ่น โน์ว ฒุ์ย เญย สี่ .
66015002	เยีย แอ๋ง ปวัด ฮนั้ง หล่ง กี๋ง หฒอบ เจี๊ยน โต์ว เญย ค้อย นอ . หย่า ปวัด ฮี่ง เจี๋ย เฮยี่ย กะน้าย เหธา เฮยี่ย กะน้าย เญย ฝัง เหธา นิ่น เญย บั๋ว เญย หฑั่ง วั้ว เต๋ย เมี่ยน . นิ่น บัว โซ้ว เจี๊ยน ค้อย-เฮลน หย่า นั้น เจี๊ยน ทิน-ฮู่ง เหธย ปุน เญย ต้าน ป้า ,
66015003	หย่า ป๋าว ทิน-ฮู่ง เญย โปว , โม​เซ , เญย ฑูง เหธา วั้ว เต้า ปะกี ยู่ง ตอน เญย ฑูง . ฑูง ก๊อง , “ เน่น เจี๋ย เญย เฒี้ยว ทิน-ฮู่ง อ้า ! เม่ย โหฒว เญย สี่ หฒะเก้ง โฮล ไห่ , บัวะ ฮ่อง ไห่ . หม่าน กั๊วะ เญย ฮู่ง อ้า ! เม่ย โหฒว เญย เจ๊า เซ แป้ง ฟิม เญย , เฒียน เญย .
66015004	เฒี้ยว อ้า ! ม่าย หาย เต้า ไม้ ท่าย เม่ย , ไม้ กั้ม เหฑีย เม่ย ? ม่าย หาย เต้า ไม้ เธง เม่ย เญย บั๋ว ? เหว่ย หฒุ เม่ย กั้น ธีง-เหฑ่ง ฮนั้ง . หม่าน กั๊วะ เมี่ยน อ๋อย ต้าย เยียม เม่ย เญย หฑะเฮมียน ป๋าย เม่ย , เหว่ย หฒุ หม่าน เมี่ยน ตุ๊ ปวัด เม่ย โหฒว เญย สี่ แป้ง ฟิม เญย . ”
66015005	ฆะฮ้า เยีย ปวัด เยียม ทิน-ต้อง หฒั่ง ทิน-ฮู่ง เญย เปย๊า คอย ฆอย , ต้ง วั้ว นอม แล์ง แหง่ง หว่า เญย ด๊บ-ลิ่ว .
66015006	ต้อ เจี๊ยน เสี่ย หญู่ง เหฒะ หน่าน วั้ว เต๋ย เสี่ย เต้า ฟิน-เมี่ยน เยียม หฒั่ง ทิน-ฮู่ง เญย เปย๊า ธ้วด ต้าย . นิ่น บัว ฒุ เจี๊ยน ธีง-เหฑ่ง เญย ล่าม่า เดีย ลุย-โหว บ๊บ แปะ แฒ่งๆ เญย . หย่า ม่าย เจียม-โคว โคว เจี๊ยน หละค้วด .
66015007	วั้ว เต๋ย เปยย เต้า นั่ง เญย กะน้าย ม่าย เต้า เฒาะ เสี่ย นอม เจียม-ปุ้น ปุน วั้ว เต๋ย เสี่ย เต้า ฟิน-เมี่ยน . นอมๆ เจียม-ปุ้น ตั๊บ ปวั๊ง เหยียด ลิ์ว เฒี่ยง เจี๊ยน เถา หม่าน โก๊ว หม่าน ต่อย เญย ทิน-ฮู่ง โน์ว ฒุ์ย เญย สี่ .
66015008	หฒั่ง ทิน-ฮู่ง เญย เปย๊า ฯฒฯ ม่าย เสียว ปวั๊ง เหฑ่ง , ต้ง เยียม ทิน-ฮู่ง เญย ฌัง-หล่าง เหธา นิ่น เญย ชะ ธ้วด ต้าย เญย เสียว , หย่า ไม้ ม่าย หาย เต้า ไฮ่ เปียะ หฒั่ง ทิน-ฮู่ง เญย เปย๊า . อ๋อย หฒุ ฒั้ว วั้ว เต๋ย เสี่ย เต้า ฟิน-เมี่ยน ต้อ ต้าย เญย เสี่ย หญู่ง เหฒะ หน่าน เจี๋ย เหฑ่ง หธีง ตุ๊ เปียะ .
66016001	เยีย แอ๋ง ไฮ์ เฉีย บุย เยียม หฒั่ง ทิน-ฮู่ง เญย เปย๊า ธ้วด ต้าย บั๋ว วั้ว เต๋ย เสี่ย เต้า ฟิน-เมี่ยน , “ มี่ง อ๊ะ . เฒาะ ทิน-ฮู่ง โน์ว ฒุ์ย เญย เสี่ย นอม ปุ้น ต้อ มี่ง โต๋ เหฌี่ย ป้าม เกน ม่าะ ! ”
66016002	ตะเยี้ยด เต้า ฟิน-เมี่ยน ฯฒฯ มี่ง โต๋ นิ่น เญย ปุ้น เหฌี่ย ป้าม เกน . ฆ้าบ เจี๊ยน เฮยี่ย กะน้าย เญย เหยียน เหธา หฒั่ง เจี๋ย นิ่น เญย ฝัง วั้ว เต๋ย เมี่ยน ฯฒฯ ปุ๊ด โตะ ไห่ เญย ฟาง , มุน ตุ๊ ค้ว ไห่ .
66016003	ตะเหญ่ย เต้า ฟิน-เมี่ยน โต๋ นิ่น เญย ปุ้น เหฌี่ย ค้อย . ค้อย เญย ววม ฯฒฯ เป๋น ฑย้าม ฮนั้ง จั๋น-ไต่ เญย ฑย้าม นอ . เยียม ค้อย ม่าย แหม่ง เญย กะน้าย เหยียด ฒู้ง ไต่ เหฑ่ง หมี่ อ๊ะ .
66016004	ตะฟาม เต้า ฟิน-เมี่ยน โต๋ นิ่น เญย ปุ้น เหฌี่ย เหยียด ฒู้ง ด้าย เหธา ววม-ฒี้ง . ววม ฯฒฯ เป๋น ฑย้าม เหฑ่ง .
66016005	เยีย หย่า ไฮ์ กุ๊น ววม วั้ว เต้า ฟิน-เมี่ยน ก๊อง , “ ธีง-เหฑ่ง เญย ทิน-ฮู่ง อ้า ! เม่ย ต้ง ฒิ่น ด่าง เยียม , อี้ หฒั่น เยียม วั้ว เต้า . เม่ย ฮนั้ง น้าย ตุ๋น สี่ เซ แป้ง ฟิม เญย ,
66016006	เหว่ย หฒุ นิ่น บัว โหฒว ปุน ทิน-ฮู่ง เญย แปะ ฝีง เหธา โต่ว หว่า เมี่ยน เญย ฑย้าม เหลี่ยว ธ้วด , เม่ย หย่า ปุน ฑย้าม นิ่น บัว ฮบ , เซ วิ่น ตุ๊ หอบ นิ่น บัว โหฒว เญย สี่ . ‘ เน่น เจี๋ย เญย เฒี้ยว ทิน-ฮู่ง อ้า ! เม่ย เซี้ยม ฒุ์ย เม่ย เซี้ยน ตุ๊ เฒียน เญย , แป้ง ฟิม เญย . ’ ”
66016007	เยีย แอ๋ง ไฮ์ ม่าย เฉีย เยียม เหฒี่ย-ต้อง เห่ว เจี๊ยน ก๊อง , ก๊อง , ‘ เน่น เจี๋ย เญย เฒี้ยว ทิน-ฮู่ง อ้า ! เม่ย เซี้ยม ฒุ์ย เม่ย เซี้ยน ตุ๊ เฒียน เญย , แป้ง ฟิม เญย . ’ ”
66016008	ตะเฝย เต้า ฟิน-เมี่ยน โต๋ นิ่น เญย ปุ้น เหฌี่ย บะฮนอย , ปุน บะฮนอย หล่ง หญุด โต์ว ปั๊ว เมี่ยน .
66016009	เมี่ยน หฒุ หญุด โต์ว ปั๊ว , นิ่น บัว เหฒียว ทิน-ฮู่ง เญย บั๋ว , ต้ง ม่าย หลี่ง กุ๊น น้าย เต๋ย เหฒะ หน่าน วั้ว เต้า , มป่า นิ่น บัว ไม้ คั้ง ก๊อย เฮญี้ยว กวั่ง ฒุ์ย เธง ทิน-ฮู่ง .
66016010	ตะฮม์ เต้า ฟิน-เมี่ยน โต๋ นิ่น เญย ปุ้น เหฌี่ย เฮยี่ย กะน้าย เญย เหว่ย . เฮยี่ย กะน้าย เญย กั๊วะ ฯฒฯ หฮมวัง เหฑ่ง . ป้าม เมี่ยน หงาด เจี๊ยน เบียด เหว่ย หฒุ นิ่น บัว มุน ตุ๊ โค้ว ไห่ .
66016011	หลาย นิ่น บัว หฒุ มุน , หฒุ ปุ๊ด ฟาง , นิ่น บัว เหฒียว เยียม ทิน-ต้อง เญย ทิน-ฮู่ง , มป่า นิ่น บัว ไม้ คั้ง ก๊อย เฮญี้ยว กวั่ง นิ่น บัว โหฒว เญย เอ๊าะ สี่ .
66016012	ตะหลัวะ เต้า ฟิน-เมี่ยน โต๋ นิ่น เญย ปุ้น เหฌี่ย ยู​เฟ​ติด ต้ม ด้าย . ด้าย ฯฒฯ ฆาย หมี่ อ๊ะ , เหว่ย คอย เจ๊า ปุน ตง ปูง แหมง ต้าย เญย ฮู่ง เตี๋ย ยั่ง .
66016013	เยีย แอ๋ง ปวัด ปัว เต้า เฮยี่ย ไกว๊ เมี้ยน ฮนั้ง แก๊ง นอ , เยียม จูง-ฮู่ง เญย ฑุ่ย , เหธา เฮยี่ย กะน้าย เญย ฑุ่ย , เหธา วั้ว เต้า จ๊า โต่ว หว่า เมี่ยน เญย ฑุ่ย ธ้วด .
66016014	น้าย เต๋ย ปัว เต้า เซ เอ๊าะ ไห่ เญย เมี้ยน หย่า โหฒว ตุ๊ บัวะ ฮ่อง เญย จั๋ง-โห่ . นิ่น บัว มี่ง ล์อ ป้าม เกน เญย หฒวัง ฮู่ง , เหว่ย ต้อ นิ่น บัว กั๊บ ฒุ้น ต้าย ฒั้ว เถา เน่น เจี๋ย เญย ทิน-ฮู่ง เญย ต้ม ฮนอย เบ๊าะ จ๋า .
66016015	“ หมั่ง ม่าะ ! เยีย อ๋อย ฮนั้ง จั๋น-หฒะ นอ ต้าย . หาย เต้า กีง เจี๊ยน เฮญี้ยว หย่า โก๋ว หลง นิ่น เญย ลุย-โหว , วั้ว เต้า ม่าย ออน-เหลาะ . นิ่น ไม้ หฒุ แล่ง แก๊ง เญย ยั่ง เจ๊า ตอง หฒวัง หฒุ ไญ้ . ”
66016016	วั้ว เต๋ย เมี้ยน ฯฒฯ ต้อ วั้ว เต๋ย ฮู่ง เตี๋ย กั๊บ ฒุ้น เยียม นอม ต๋อง . น้าย นอม ต๋อง ฮิบ​ลู หว่า เห่ว อา​ละ​มา​เกด​โดน .
66016017	ตะเธี้ยด เต้า ฟิน-เมี่ยน โต๋ นิ่น เญย ปุ้น เหฌี่ย ด๊าม-ลู่ง , เยียม หฒั่ง ทิน-ฮู่ง เญย เปย๊า กะญั์ว เญย เหว่ย , ฯฒฯ ม่าย เฉีย โฮล เญย ธ้วด ต้าย ก๊อง , “ เหฒียง อ๊า โล่ะ ! ”
66016018	ก๊อง ลิ์ว ฯฒฯ ป์อง บะหลี่ง หฌับๆ เญย , ม่าย เหฒีย หญู่ง เฉีย บุย , บะอง บุย แพ์งๆ เญย . เดา หย่า ต์ง ตุ๊ เสย ไห่ . เยียม ทิน-ฮู่ง เหฒย ป้าม เมี่ยน ต้าย เถา อี้ หฒั่น , ไม้ ม่าย เหยียด หฑุ่น ด่ง น้าย หฑุ่น ต์ง ตุ๊ เสย .
66016019	วั้ว นอม ต้ม ฒี่ง ฯฒฯ บ๋าย เป๋น ปัว โก๊ว . หม่าน กั๊วะ เญย ฒี่ง หย่า บาง เหฑ่ง . ทิน-ฮู่ง จั๋ง หฒุ บา​บี​โลน ต้ม ฒี่ง ฯฒฯ ปุน ฒ้าน ติ๊ว นิ่น ฮบ , เซ ทิน-ฮู่ง เฉีย เจี์ย , โน์ว ไห่ ฒุ์ย เญย ติ๊ว .
66016020	นอมๆ ค้อย-โฑว โหม่ว เต้า โหม่ว บยุ่ย , นอมๆ บง เฒียง หน่าย ไม้ ปวัด เหฑ่ง หมี่ อ๊ะ .
66016021	แอ๋ง ม่าย ต้ม เปาะ เยียม วั้ว ลู่ง ด๊อด เหฌี่ย เบ๊าะ เมี่ยน . นอมๆ เปาะ ม่าย เฝย เหฒียบ กี​โล เฮนี้ย . เมี่ยน ฯฒฯ เหฒียว ทิน-ฮู่ง หลาย ต้ม เปาะ เญย เหฒะ หน่าน ปะหละ โค้ว ธูง มี่ง .
66017001	โป้ว เจี๊ยน เสี่ย นอม ปุ้น วั้ว เต๋ย เสี่ย เต้า ฟิน-เมี่ยน ม่าย เต้า ต้าย บั๋ว เยีย , “ ต้าย ม่าะ ! เยีย อ๋อย ปุน เม่ย หมั่ง เฒว์ย เจี๊ยน ววม ธั้ม เญย ต๋อง , ม่าย เม่ง เต้า โฮล วั้ว เต้า หม่าย ป๊วน-ซิน เญย มเซียะ ตอน ฮนั้ง หาย นอ หฒุ ตี่ง ฒุ์ย .
66017002	ลู่ง เดี๊ย เญย ฮู่ง เตี๋ย เหฮยียน นิ่น . ลู่ง เดี๊ย เมี่ยน หย่า ฮบ นิ่น เหฮยียน โหฆ เญย ติ๊ว ฆวิน มี่ง . ”
66017003	สีง ลี่ง กุ๊น เจี๊ยน เยีย , วั้ว เต้า ฟิน-เมี่ยน ฯฒฯ ต้อ เยีย มี่ง เถา นอม เต่ย-ปูง-ฮวาง . เยียม วั้ว เยีย ปวัด เต้า มเซียะ ตอน เก้ เจี๊ยน เต้า เฮยี่ย กะน้าย หฑั่น ซิ เญย . ม่าย คี ทิน-ฮู่ง เญย บั๋ว ปวั๊ง เหฑ่ง เฮยี่ย กะน้าย เญย ซิน , หย่า ม่าย เสี่ย นอม มฆ้อง , เหฒียบ นอม จอง .
66017004	วั้ว เต้า มเซียะ ตอน ฒุ เจี๊ยน เญย ลุย-โหว เซ หลัวะ เหธา ซิ-ห่ง . นิ่น หย่า หล่ง เจียม เหธา หละเปย๊ย-จ๋าย เหธา เฒียน-โฒว ฒอง ซิน . ปั์ว หย่า นั้น เจี๊ยน เจียม-ปุย . ปุย กะญั์ว ฒ่าง ปวั๊ง นิ่น เหฮยียน เมี่ยน โหฒว ไญ้ ไห่ , หฒ่าน ไห่ , ไล่ ฮลบ เญย สี่ .
66017005	เยียม นิ่น เญย ปย้อง ม่าย นอม บั๋ว ม่าย ไม้ แก้ง บย๋าง ย่าง เญย เอ๋ย เล์ย . บั๋ว เซ “ บา​บี​โลน ต้ม ฒี่ง , ต้ง โหฒว หม่าย ป๊วน-ซิน เหธา เยียม ป้าม เกน เหยียด ฒู้ง หฒ่าน ไห่ , ไญ้ ไห่ เญย สี่ เญย หฒวัง เมี่ยน เญย มา . ”
66017006	เยีย หย่า ปวัด วั้ว เต้า มเซียะ ตอน ฮนั้ง ฮบ ติ๊ว ฆวิน นอ , เหว่ย หฒุ นิ่น ฮบ ทิน-ฮู่ง เญย เมี่ยน เญย ฑย้าม หย่า ฮบ เหว่ย เถง เย​ซู โหฒว ฒอง-เหฒง หฒุ ไต๋ วั้ว เต๋ย เมี่ยน เญย ฑย้าม ฆวิน . เยีย ปวัด น้าย เต้า มเซียะ ตอน เยีย หฒะเก้ง ! บัวะ ฮ่อง ไห่ .
66017007	ฟิน-เมี่ยน หน่าย เยีย , “ เม่ย เหว่ย หาย ติ่ว บัวะ ฮ่อง ? เยีย อ๋อย พ้อ เม่ง วั้ว เต้า มเซียะ ตอน เญย ไม้ แก้ง บย๋าง ย่าง เญย เอ๋ย เล์ย เหธา นิ่น เก้ เจี๊ยน ม่าย เสี่ย นอม มฆ้อง , เหฒียบ นอม จอง วั้ว เต้า เฮยี่ย กะน้าย เญย เอ๋ย เล์ย บั๋ว เม่ย .
66017008	เม่ย ปวัด วั้ว เต้า เฮยี่ย กะน้าย ฒิ่น ด่าง เฒี่ยง เจี๊ยน เญย , มป่า อี้ หฒั่น ไม้ เฒี่ยง อ๊ะ . ไม้ เล่า นิ่น เยียม วั้ว นอม โด ไห่ เญย ค้วด ธ้วด ต้าย ฯฒฯ มี่ง หฒุ เหมียด . ป้าม เกน เญย เมี่ยน , ต้ง เยียม ไม้ แก้ง เหฒย ลู่ง เหฒย เดา วั้ว หฒั่น ไม้ ม่าย บั๋ว เฟี้ย เจี๊ยน เฒี่ยง แหม่ง ตาน วั้ว เต๋ย , ปวัด วั้ว เต้า เฮยี่ย กะน้าย ฯฒฯ หฒะเก้ง บัวะ ฮ่อง ไห่ , เหว่ย หฒุ ฒิ่น ด่าง วั้ว เต้า เฮยี่ย กะน้าย เฒี่ยง เญย , อี้ หฒั่น ไม้ เฒี่ยง มป่า แอ๋ง อ๋อย ต้าย .
66017009	“ น้าย เต๋ย สี่ เซ อ๋อย หฒุ หล่ง ธง-เม่ง หธีง ฮนั้ม ตุ๊ เม่ง แปะ . วั้ว เต๋ย เสี่ย นอม มฆ้อง เซ ต้ง วั้ว เต้า มเซียะ ตอน เฒว์ย เจี๊ยน วั้ว เต๋ย เสี่ย นอม บง .
66017010	เสี่ย นอม มฆ้อง หย่า โหฒว เสี่ย เต้า ฮู่ง เตี๋ย . ปยา เต้า เจี๋ย หมี่ อ๊ะ . ม่าย เต้า อี้ หฒั่น โหฒว เจี๊ยน ฮู่ง . แอ๋ง ม่าย เต้า ไม้ แก้ง ต้าย . มป่า นิ่น ต้าย , นิ่น อ๋อย หฒุ เยียม เหยียด หธาม ฮนั้ง .
66017011	ฒิ่น ด่าง เยียม มป่า อี้ หฒั่น ไม้ เยียม วั้ว เต้า เฮยี่ย กะน้าย ตุ๊ โหฒว ตะเป๊ด เต้า ฮู่ง , หย่า โหฒว วั้ว เต๋ย เสี่ย เต้า เญย เหยียด เต้า หย่า หูง เจี๊ยน มี่ง หฒุ เหมียด .
66017012	“ เม่ย ปวัด วั้ว เต๋ย เหฒียบ นอม จอง เซ ต้ง ไม้ แก้ง ฝาว เหว่ย โหฒว ฮู่ง เญย เหฒียบ เต้า ฮู่ง เตี๋ย . นิ่น บัว อ๋อย ตุ๊ ฒิบ หลี่ง เหธา วั้ว เต้า เฮยี่ย กะน้าย โหฒว ฮู่ง เหยียด นอม เฒี่ยง โห่ .
66017013	น้าย เต๋ย เหฒียบ เต้า ฮู่ง เตี๋ย ต้ง เฮญี้ยว กั๊บ เอ๋ย ฯฒฯ เฒาะ นิ่น บัว เญย ชะ เหธา หลี่ง จิว ปุน เฮยี่ย กะน้าย .
66017014	นิ่น บัว อ๋อย เหธา ปะกี ยู่ง ตอน เบ๊าะ จ๋า มป่า ปะกี ยู่ง ตอน อ๋อย เบ๊าะ ฮี่ง นิ่น บัว , เหว่ย หฒุ นิ่น โหฒว หม่าน เฒี้ยว เญย เฒี้ยว , หม่าน ฮู่ง เญย ฮู่ง . กัน ปะกี ยู่ง ตอน วั้ว เต๋ย เซ นิ่น กั้น เห่ว ต้าย , กิ๊น ต้าย , เหฒียบ ฒัวะ เญย เมี่ยน . ”
66017015	ฟิน-เมี่ยน แอ๋ง ก๊อง บั๋ว เยีย , “ เม่ย ปวัด วั้ว เต้า หม่าย ป๊วน-ซิน เญย มเซียะ ตอน เฒว์ย เจี๊ยน ววม ธั้ม เญย ต๋อง . น้าย เต๋ย ววม เป๊ย ธั้ม-หญู่ง แปะ ฝีง , ธั้ม-ฝีง เมี่ยน , ธั้ม-นอม กั๊วะ , ธั้ม-หญู่ง หว่า .
66017016	เม่ย ปวัด วั้ว เต๋ย เหฒียบ นอม จอง เหธา วั้ว เต้า เฮยี่ย กะน้าย อ๋อย ฑอง ไห่ วั้ว เต้า หม่าย ป๊วน-ซิน เญย มเซียะ ตอน . นิ่น บัว ฯฒฯ ธ้าง เหฑ่ง นิ่น ม่าย เญย เหยียด ฒู้ง , ปุน นิ่น ฌัง ซิน ธี้ ลี้ เญย เยียม . นิ่น บัว แอ๋ง อ๋อย หญั่น นิ่น เญย อ๊อ หย่า หล่ง โต์ว ปั๊ว เหมียด เหฑ่ง .
66017017	เหว่ย หฒุ ทิน-ฮู่ง ปุน นิ่น บัว ม่าย เฮญี้ยว เอย เจี๊ยน นิ่น เญย หฒะเอ๋ย โหฒว , นิ่น บัว ฯฒฯ ต้ง ติ่ว เฮญี้ยว หย่า เฒาะ นิ่น บัว กั้น เญย ฮู่ง หลี่ง จิว ปุน เฮยี่ย กะน้าย , ฒั้ว เถา ทิน-ฮู่ง เญย หว่า ธ้วด ต้าย ต๋อย-ติ่ว .
66017018	“ เม่ย ปวัด วั้ว เต้า มเซียะ ตอน เซ กุ๊น ลู่ง เดี๊ย เญย หฒวัง ฮู่ง วั้ว นอม ต้ม ฒี่ง . ”
66018001	ฆะฮ้า เยีย แอ๋ง ปวัด กั้น เต้า ฟิน-เมี่ยน เยียม ทิน-ต้อง เหฌี่ย ต้าย . นิ่น ม่าย หัด ม์า โฮล ไห่ . นิ่น เญย ฌัง-หล่าง หย่า หฒิว ป้าม เกน ฌัง .
66018002	นิ่น หล่ง เฉีย โฮล เญย เห่ว เจี๊ยน ก๊อง , “ บาง หมี่ อ๊ะ ! บา​บี​โลน ต้ม ฒี่ง บาง หมี่ อ๊ะ โล่ะ ! อี้ หฒั่น เป๋น เมี้ยน เยียม เญย ต๋อง , ม่าย หญู่งๆ เฮยี่ย ไกว๊ เมี้ยน เหธา หญู่งๆ ไล่ ฮลบ ไห่ , กั้ม เฑี้ย ไห่ เญย เหนาะ เยียม .
66018003	เหว่ย หฒุ หม่าน กั๊วะ ฮบ นิ่น เญย ติ๊ว , เซ นิ่น แซง เหฮยียน โหฆ เญย ติ๊ว-คู้ . ป้าม เกน เญย หฒวัง ฮู่ง เหฮยียน นิ่น , ลู่ง เดี๊ย เญย แซง-เอ๋ย เมี่ยน ปุ๊ด ฒ่อย , เหว่ย หฒุ นิ่น เฮญี้ยว หั่น หล่ง เญย กะน้าย ไม้ ไฮ่ ปวั๊ง เอ๋ย . ” “ เยีย เญย เมี่ยน อ้า ! ธ้วด ต้าย ม่าะ ! ธ้วด หน่าย นอม ฒี่ง ต้าย ม่าะ ! เหว่ย ปุน เม่ย บัว ไม้ เหธา นิ่น ม่าย ป่วน โหฒว ฒุ์ย , หย่า เหว่ย ปุน เม่ย บัว ไม้ หฒุ เหธา นิ่น หฒุ เหฒะ หน่าน ,
66018004	เยีย แอ๋ง ไฮ์ กั้น ม่าย ซีง-เฉีย เยียม วั้ว ทิน-ต้อง ก๊อง , “ เยีย เญย เมี่ยน อ้า ! ธ้วด ต้าย ม่าะ ! ธ้วด หน่าย นอม ฒี่ง ต้าย ม่าะ ! เหว่ย ปุน เม่ย บัว ไม้ เหธา นิ่น ม่าย ป่วน โหฒว ฒุ์ย , หย่า เหว่ย ปุน เม่ย บัว ไม้ หฒุ เหธา นิ่น หฒุ เหฒะ หน่าน ,
66018005	เหว่ย หฒุ นิ่น เญย ฒุ์ย ดุย เจี๊ยน แบ่ง กู้ หงว่าย ทิน-ต้อง อ๊ะ . ทิน-ฮู่ง หย่า จั๋ง ตุ๊ น้าย นอม ฒี่ง โหฒว เญย หว่าย สี่ .
66018006	นิ่น ฮนั้ง หาย นอ โหฒว ปุน เม่ย บัว , เม่ย บัว อ๋อย หฒุ ฮนั้ง วั้ว นอ โหฒว ปุน นิ่น . หฒิว นิ่น โหฒว เญย ฒู้ง อ๋อย หฒุ ปุ้ย อี โก๊ว วิ่น ปุน นิ่น . นิ่น เผว หาย หญู่ง ติ๊ว โต๋ ปุน เม่ย บัว , เม่ย บัว อ๋อย หฒุ หล่ง นิ่น กั้น เญย ฒ้าน
66018007	นิ่น เธง กั้น ด่ง หาย โฮล , หย่า เซว่ย กั้น เญย เฮญี้ยว หั่น โหฒว เญย หญู่งๆ , เหว่ย หฒุ นิ่น เยียม เฮญี้ยว ฮนั้ม , ‘ เยีย โหฒว ฮู่ง หม่า เฒว์ย เจี๊ยน เหว่ย ,
66018008	เหว่ย น้าย , เหยียด ฮนอย ฮนั้ง นิ่น ฯฒฯ หฒุ ธั้ม-หญู่ง เหฒะ หน่าน , ปุ๊ด ต้ม ววน-แป่ง ไต่ , หฒุ เฑ่า หฒุ เญี้ยม , หฒุ หง่อ หฮนาง , เหว่ย หฒุ เฒี้ยว ทิน-ฮู่ง , ต้ง ตี่ง นิ่น เญย ฒุ์ย วั้ว เต้า , เซ เฮ้น ไห่ . ” “ ‘ เฑ่า อ๊ะ ! หฒะเก้ง เฑ่า ไห่ อ๊ะ ! ว้วน ไห่ เญย ต้ม บา​บี​โลน ฒี่ง อ้า !
66018009	“ ป้าม เกน เญย หฒวัง ฮู่ง , ต้ง เหฮยียน เจี๋ย นิ่น หย่า เหธา นิ่น หั่น โหฒว หว่าย สี่ วั้ว เต๋ย ฮู่ง , ปวัด ปั๊ว นิ่น วั้ว เต๋ย โต์ว-เสียว ธ้วด , นิ่น บัว ฯฒฯ ปู๋ง-ซีง ปู๋ง-เฉีย เญย เญี้ยม .
66018010	น้าย เต๋ย ฮู่ง ฯฒฯ โซ้ว เจี๊ยน โก เญย หมั่ง เหว่ย หฒุ เก้ง ! กั้ม เหฑีย ไห่ นิ่น เสี่ยว เญย โค้ว หน่าน . นิ่น บัว ก๊อง , “ ‘ เฑ่า อ๊ะ ! หฒะเก้ง เฑ่า ไห่ อ๊ะ ! ว้วน ไห่ เญย ต้ม บา​บี​โลน ฒี่ง อ้า ! เหยียด ซี่ เกน ฮนั้ง เม่ย หฒุ ตี่ง ฒุ์ย อ๊ะ . ’
66018011	“ ลู่ง เดี๊ย เญย แซง-เอ๋ย เมี่ยน ฯฒฯ เฑ่า ไห่ , เญี้ยม น้าย นอม ฒี่ง , เหว่ย หฒุ เยียม น้าย มี่ง ไม้ ม่าย หาย เต้า ม์าย นิ่น บัว เญย หัว .
66018012	นิ่น บัว เญย หัว เซ เจียม , ญ่าน , จ๋าย ไห่ เญย หละเปย๊ย , เฒียน-โฒว , ล่าม่า เดีย-หม่วน , เดีย-หลัวะ , เฟย-เดีย , เดีย-ซิ-ห่ง , หญู่งๆ เดี๋ยง-ดาง , เหธา หล่ง ฒ์าง-ญ่า , หล่ง จ๋าย ไห่ เญย เดี๋ยง , หล่ง ต้ง ซิ , หล่ง เฮลียะ , หล่ง หละเปย๊ย-เมา โหฒว ต้าย เญย หญู่งๆ กะน้าย .
66018013	ม่าย เจี๋ย-โล่ว ด๊บ , หลาบ หลิ่ว , ฮูง , มู​หย่อ , ฟาน​เกน​เซน , อะหงุ่น ติ๊ว , กะลั้น โย่ว , โหฒว ฌั้ว เญย บ๊วน , เบย้า วิด , ง่ง , ปะกี ยู่ง , ม์า , ม์า-เธีย , โน่ว เก๊า โน่ว เป์ย เหธา เมี่ยน .
66018014	“ น้าย เต๋ย แซง-เอ๋ย เมี่ยน อ๋อย ก๊อง บั๋ว วั้ว นอม ฒี่ง , ‘ เม่ย เญย เฮญี้ยว เม้า หล่ง เญย กะน้าย เหยียด ฒู้ง เจี๋ย เหฑ่ง หมี่ อ๊ะ . เม่ย จ๋าย ไห่ เญย จา-ตี้ง เหธา ฌัง-หล่าง หฒิด เหฑ่ง หมี่ อ๊ะ , เหยียด ลิ์ว ไม้ ไฮ่ ตุ๊ หฑวน อ๊ะ . ’
66018015	หม่าย น้าย เต๋ย หัว เญย แซง-เอ๋ย เมี่ยน , ต้ง เขา บา​บี​โลน ฒี่ง ตุ๊ ปุ๊ด ฒ่อย วั้ว เต๋ย , กั้ม เหฑีย ไห่ วั้ว นอม ฒี่ง เสี่ยว เญย โค้ว หน่าน ฯฒฯ โซ้ว เจี๊ยน โก เญย . นิ่น บัว ปู๋ง-ซีง ปู๋ง-เฉีย เญย เญี้ยม
66018016	หย่า ก๊อง , “ ‘ เฑ่า ไห่ อ๊ะ . หฒะเก้ง ! เฑ่า ไห่ น้าย นอม ต้ม ฒี่ง อ๊ะ . ฒิ่น ด่าง นิ่น ฒุ เจี๊ยน ล่าม่า เดีย-หม่วน เหธา เดีย-หลัวะ , เดีย-ซิ-ห่ง , หย่า หล่ง เจียม , หล่ง หละเปย๊ย-จ๋าย เหธา เฒียน-โฒว ฒอง .
66018017	เหยียด ซี่ เกน ฮนั้ง , นิ่น เญย เหยียด ฒู้ง ฒิ่น ฒ่อย ป่าย เหฑ่ง หมี่ อ๊ะ . ’ “ หฒวัง ฑั้ง-เจียน ฑั้ง-โน่ว เหธา เปียะ ฑั้ง เญย เมี่ยน เหธา เหยียด ฒู้ง เขา ค้อย ล์อ หญั่น เญย เมี่ยน , ฯฒฯ โซ้ว เจี๊ยน โก เญย หมั่ง .
66018018	นิ่น บัว ปวัด โต์ว เหฒียะ บา​บี​โลน ฒี่ง เญย โต์ว-เสียว ฝาว ฯฒฯ เห่ว เจี๊ยน ก๊อง , ‘ ม่าย เจี๋ย หาย นอม ฒี่ง ด่ง น้าย นอม ต้ม ฒี่ง ? ’
66018019	นิ่น บัว ฯฒฯ เญา เนีย-บูง ฮ์า กั้น เญย มฆ้อง , ปุน ธีง นิ่น บัว เฑ่า ไห่ , ฯฒฯ เญี้ยม เจี๊ยน ก๊อง , “ ‘ เฑ่า ไห่ อ๊ะ . หฒะเก้ง ! เฑ่า ไห่ น้าย นอม ต้ม ฒี่ง อ๊ะ . ตะฟ่าน ม่าย ฑั้ง ยั่ง ค้อย เญย เมี่ยน เขา น้าย นอม ฒี่ง จ๋าย ไห่ เญย หัว ปุ๊ด ฒ่อย . เหยียด ซี่ เกน ฮนั้ง , นิ่น เป๋น เดา-ฮวาง หมี่ อ๊ะ .
66018020	ทิน-ต้อง อ้า ! อ๋อย หฒุ เฌียน-โย่ว อ๊ะ , เหว่ย หฒุ วั้ว นอม ฒี่ง หฒุ เหมียด เหฑ่ง หมี่ อ๊ะ . ทิน-ฮู่ง เญย เมี่ยน เหธา กง-โฒ่ เหธา โต่ว หว่า เมี่ยน อ้า ! อ๋อย หฒุ เฌียน-โย่ว อ๊ะ , เหว่ย หฒุ ทิน-ฮู่ง ตี่ง น้าย นอม ฒี่ง เญย ฒุ์ย เถง เม่ย บัว จ๊าว วิน . ’ ”
66018021	ม่าย เต้า เฮ้น ไห่ เญย ฟิน-เมี่ยน ฯฒฯ โป้ว นอม ต้ม หละเปย๊ย ล่ม ต้ม หม่อ ฒง เหฌี่ย ค้อย , หย่า ก๊อง , “ บา​บี​โลน ต้ม ฒี่ง อ๋อย ฮนั้ง น้าย นอ หฒุ หล่ง ชะ ฒง เหฌี่ย . เหยียด ลิ์ว ไม้ ม่าย หาย เต้า แอ๋ง ตุ๊ ปวัด .
66018022	บา​บี​โลน ฒี่ง อ้า ! ยั่ง น้าย เจี๋ย , เยียม เม่ย หน่าย กะญั์ว ไม้ ม่าย หาย เต้า ตุ๊ ไฮ์ พัด ต้าน ป้า เญย เฉีย ไฟ เมี่ยน ป๋าว ฑูง , ยั่ง น้าย เจี๋ย เยียม เม่ย หน่าย หย่า ไม้ ม่าย หฒั่ง เมี่ยน โหฒว หาย หญู่ง กง .
66018023	ยั่ง น้าย เจี๋ย เยียม เม่ย กะญั์ว เหยียด ลิ์ว หย่า ไม้ ม่าย ตัง หฒิว ฌัง , หย่า ไม้ ม่าย เซียง-ล่าง เซียง-บวั์ง เญย เฉีย บุย . ฒิ่น ด่าง เม่ย เญย แซง-เอ๋ย เมี่ยน โหฒว ป้าม เกน เก้า โฮล เจี๋ย เญย แซง-เอ๋ย เมี่ยน . เม่ย หย่า โหฒว ฟ้าด ดั๊ว หม่าน กั๊วะ เญย เมี่ยน .
66018024	บา​บี​โลน ฒี่ง หฒุ ตี่ง ฒุ์ย เหว่ย หฒุ เยียม ฒี่ง กะญั์ว ปวัด ม่าย ฑย้าม , เซ โต่ว หว่า เมี่ยน , เหธา ทิน-ฮู่ง เญย เมี่ยน , เหธา เหยียด ฒู้ง เยียม ป้าม เกน หฒุ ไต๋ ไต่ วั้ว เต๋ย เมี่ยน เญย ฑย้าม . ”
66019001	ฆะฮ้า เยีย ไฮ์ เยียม ทิน-ต้อง ม่าย เฉีย บุย ฮนั้ง เมี่ยน ธั้ม ! ไห่ กั๊บ ฒุ้น เญย เฉีย บุย นอ . นิ่น บัว เห่ว เจี๊ยน ก๊อง , “ อา​เล​ลู​ยา ! เหฌียว เอน , ฌัง-หล่าง เหธา ชะ เซ บัว เญย ทิน-ฮู่ง เญย .
66019002	นิ่น ตี่ง เมี่ยน เญย ฒุ์ย เซ ตี่ง ตุ๊ เฒียน เญย , แป้ง ฟิม เญย . นิ่น ตี่ง โหฒว โฮล วั้ว เต้า หม่าย ป๊วน-ซิน เญย มเซียะ ตอน เญย ฒุ์ย , โหฒว ปุน ป้าม เกน หว่าย เหฑ่ง หมี่ อ๊ะ . ทิน-ฮู่ง หย่า จ๊าว วิน หลาย วั้ว เต้า มเซียะ ตอน ไต๋ ทิน-ฮู่ง เญย โปว ปุน ฑย้าม เหลี่ยว ธ้วด เญย ฒุ์ย . ”
66019003	นิ่น บัว แอ๋ง เห่ว หฑุ่น ก๊อง , “ อา​เล​ลู​ยา ! เหฒียะ เจี๊ยน น้าย นอม ต้ม ฒี่ง เญย โต์ว-เสียว อ๋อย เหยียด ลิ์ว ธุดๆ เญย ฝาว เถา หม่าน โก๊ว หม่าน ต่อย . ”
66019004	วั้ว เต๋ย หญี่ เหฒียบ เฝย เต้า เมี่ยน โก๋ เหธา วั้ว เต๋ย เปยย เต้า นั่ง เญย กะน้าย ฯฒฯ พัวะ เหฌี่ย ป๋าย เฒว์ย เจี๊ยน ฮู่ง เหว่ย เญย ทิน-ฮู่ง , หย่า ก๊อง , “ อา​เมน ! อา​เล​ลู​ยา ! ”
66019005	แอ๋ง ม่าย เฉีย เยียม ฮู่ง เหว่ย ต้าย ก๊อง , “ ทิน-ฮู่ง เญย หฒวัง โปว เหธา เหยียด ฒู้ง ท่าย นิ่น เญย เมี่ยน ไม้ กุ๊น โหฒว โฮล โหฒว ไฝ , อ๋อย หฒุ เธง บัว เญย ทิน-ฮู่ง . ”
66019006	เยีย แอ๋ง ไฮ์ เฉีย ฮนั้ง เมี่ยน ธั้ม ! เญย กั๊บ ฒุ้น นอ , เซ ฮนั้ง ววม ปวั๊ง โม่ว นอ บุย , หย่า ฮนั้ง ป์อง ต้ม บะอง นอ บุย . เฉีย ก๊อง , “ อา​เล​ลู​ยา ! เหว่ย หฒุ บัว เญย เฒี้ยว , เน่น เจี๋ย เญย ทิน-ฮู่ง , ตุ๊ โหฒว ฮู่ง กุ๊น เจี๊ยน อ๊ะ .
66019007	บัว อ๋อย หฒุ เฌียน-โย่ว ออน-เหลาะ , ท่าย นิ่น โหฒว โฮล , เหว่ย หฒุ ปะกี ยู่ง ตอน เญย ธีง-จา-ยิ่น เถา อ๊ะ . นิ่น เญย เซียง-บวั์ง เบ่น เหฒียง เหฑ่ง อ๊ะ .
66019008	ทิน-ฮู่ง ปุน นิ่น ฒุ ธีง-เหฑ่ง เญย , บ๊บ แปะ เญย , ล่าม่า เดีย-หม่วน . ”
66019009	วั้ว เต้า ฟิน-เมี่ยน ฯฒฯ ก๊อง บั๋ว เยีย , “ อ๋อย หฒุ เฟี้ย เจี๊ยน น้าย เต๋ย หว่า โอ่ . ‘ ทิน-ฮู่ง เห่ว ต้าย หญั่น ปะกี ยู่ง ตอน เญย ธีง-จา หฮนาง วั้ว เต๋ย หฒะเก้ง ออน-เหลาะ ไห่ . ’ ” ฟิน-เมี่ยน แอ๋ง ก๊อง , “ น้าย เต๋ย หว่า หฒะเก้ง ทิน-ฮู่ง เญย เฒียน หว่า . ”
66019010	เยีย ฯฒฯ พัวะ เหฌี่ย ฟิน-เมี่ยน เญย เหฒา-เฮลน อ๋อย ป๋าย นิ่น มป่า นิ่น ก๊อง , “ ไม้ ตู๋ง ฮนั้ง น้าย นอ โหฒว ม่าะ ! เยีย เหธา เม่ย แอ๋ง เหธา เม่ย เญย ก๋อ-โย์ว , ต้ง เสียน ว้วน เย​ซู โหฒว ฒอง-เหฒง ก๊อง เญย เฒียน เล์ย วั้ว เต๋ย , ล่ม ฑ่อย โหฒว โปว . อ๋อย หฒุ ป๋าย ทิน-ฮู่ง ฮนั้ง . เหว่ย หฒุ เถง เย​ซู โหฒว ฒอง-เหฒง เซ โหฒว โต่ว ทิน-ฮู่ง เญย หว่า เญย ฟิม . ”
66019011	เจี๋ย ต้าย เยีย ปวัด ทิน-ต้อง ฆอย , แอ๋ง ม่าย เต้า ม์า-แปะ เยียม วั้ว . เก้ ม์า วั้ว เต้า เญย บั๋ว เห่ว , “ เหฒียบ ฒัวะ เญย , เฒียน เญย วั้ว เต้า . ” นิ่น แป้ง ฟิม เญย เซี้ยม ฒุ์ย หย่า แป้ง ฟิม เญย เบ๊าะ จ๋า .
66019012	นิ่น เญย มฒีง ฮนั้ง โต์ว-เบียด นอ . มฆ้อง หย่า ด๋ง เจี๊ยน ธั้ม-นอม นี้ง . นิ่น หย่า ม่าย นอม บั๋ว เฟี้ย เจี๊ยน นิ่น เญย ซิน . ธ้วด ลิ์ว นิ่น กั้น ไม้ ม่าย หาย เต้า ฮิ้ว ตุ๊ น้าย นอม บั๋ว .
66019013	นิ่น ฒุ เจี๊ยน เหฒียม เจี๋ย ฑย้าม เญย ต้ม ลุย-ด๊าว . นิ่น เญย บั๋ว เห่ว , “ ทิน-ฮู่ง เญย โต์ . ”
66019014	ทิน-ต้อง เญย หฒวัง แปง เก้ เจี๊ยน ม์า-แปะ , ฒุ เจี๊ยน ธีง-เหฑ่ง เญย , บ๊บ แปะ เญย , ล่าม่า เดีย-หม่วน กัน เจี๊ยน นิ่น มี่ง .
66019015	เยียม นิ่น เญย ฑุ่ย ธ้วด ฒูง ไหล่ ไห่ เญย หฑุ ด๊าว . นิ่น อ๋อย หล่ง น้าย ฒูง หฑุ ด๊าว เบ๊าะ ฮี่ง หม่าน กั๊วะ เญย เมี่ยน . หย่า อ๋อย หล่ง เฮลียะ-ปย๊า กุ๊น นิ่น บัว , หย่า อ๋อย เญว่ย เยียม ฒ่อง เญย เปี๊ยว , ต้ง ปิ๋ว เม่ง เน่น เจี๋ย เญย ทิน-ฮู่ง เฉีย เจี์ย , โน์ว ฒุ์ย วั้ว นอม ฒ่อง .
66019016	นิ่น เญย ต้ม ลุย-ด๊าว เหธา นิ่น เญย ธั่ม ฒุ่ย เฟี้ย เจี๊ยน บั๋ว ก๊อง ,
66019017	เยีย แอ๋ง ปวัด เต้า ฟิน-เมี่ยน โซ้ว เจี๊ยน บะฮนอย . นิ่น เห่ว เจี๊ยน บุย เญย ก๊อง บั๋ว ได๋ ด๊าม-ลู่ง เญย เหยียด ฒู้ง เหนาะ , “ ต้าย ม่าะ ! กั๊บ ฒุ้น ต้าย หญั่น ทิน-ฮู่ง เบ่น ต้าย เญย ต้ม ยิ่น หวุ่ย .
66019018	ต้าย หญั่น ฮู่ง เตี๋ย เญย อ๊อ , เหธา แปง-เปย๊ย เญย อ๊อ , เหธา เฮ้น ไห่ เญย เมี่ยน เญย อ๊อ , เหธา ม์า เหธา เก้ ม์า เมี่ยน เญย อ๊อ , เหธา หฒวัง เมี่ยน เญย อ๊อ , ไม้ กุ๊น โหฒว โน่ว ไฟ ไม้ โหฒว โน่ว เญย , โหฒว โฮล ไฟ โหฒว ไฝ . ”
66019019	เยีย แอ๋ง ปวัด วั้ว เต้า เฮยี่ย กะน้าย เหธา ป้าม เกน เญย หฒวัง ฮู่ง เหธา นิ่น บัว เญย กวั้นๆ แปง กั๊บ ฒุ้น ต้าย อ๋อย เหธา เก้ เจี๊ยน ม์า วั้ว เต้า เหธา วั้ว เต้า เญย แปง เบ๊าะ จ๋า .
66019020	มป่า เฮยี่ย กะน้าย เหธา วั้ว เต้า จ๊า โต่ว หว่า เมี่ยน , ต้ง เยียม เฮยี่ย กะน้าย เญย หฑะเฮมียน โหฒว บัวะ ฮ่อง เญย จั๋ง-โห่ วั้ว เต้า , หฒุ เฒาะ หมี่ อ๊ะ . เซ น้าย เต้า หล่ง จั๋ง-โห่ ดั๊ว ต้ง ฆ้าบ เจี๊ยน เฮยี่ย กะน้าย เญย เหยียน เหธา ป๋าย เฮยี่ย กะน้าย เญย ฝัง วั้ว เต๋ย . เฮยี่ย กะน้าย เหธา วั้ว เต้า จ๊า โต่ว หว่า เมี่ยน ฯฒฯ หฒุ เลี่ยม นั่ง ฒอย เหฌี่ย เหฒียะ เจี๊ยน ฮู่ง เญย โต์ว-ค้อย .
66019021	เหฒ่ง เหฌี่ย เญย เมี่ยน หฒุ เก้ ม์า วั้ว เต้า เญย ฑุ่ย ธ้วด วั้ว ฒูง หฑุ ด๊าว ฮงะ ไต่ เหฑ่ง หมี่ อ๊ะ . เหยียด ฒู้ง เหนาะ ต้าย หญั่น วั้ว เต๋ย อ๊อ เป๊ว , หฒูง เหฑ่ง .
66020001	เยีย แอ๋ง ปวัด เต้า ฟิน-เมี่ยน เยียม ลู่ง เหฌี่ย ต้าย . ปั์ว นั้น เจี๊ยน โด ไห่ วั้ว นอม ค้วด เญย ฟ้อ-เฒ่ย เหธา ติ้ว ต้ม หลิ่ม .
66020002	นิ่น เฒาะ จูง-ฮู่ง , ต้ง โล์-ฮนอย วั้ว ติ้ว ต้ม นาง , เซ เมี้ยน เญย ฮู่ง , ซา​ตาน , หล่ง หลิ่ม โด้ เจี๊ยน เหยียด ธิน หฮญัง .
66020003	ฟิน-เมี่ยน เฒาะ นิ่น ฒอย เหฌี่ย โด ไห่ วั้ว นอม ค้วด , ฟ้อ เจี๊ยน ค้วด เญย แก้ง หย่า ฆ้าบ เจี๊ยน เหยียน , ไม้ ปุน นิ่น ธ้วด มี่ง ดั๊ว หม่าน กั๊วะ เญย เมี่ยน , ฒั้ว เถา วั้ว เต๋ย เหยียด ธิน หฮญัง เจี๋ย ลิ์ว . ฆะฮ้า อ๋อย หฒุ ปู๋ง นิ่น ธ้วด หธาม .
66020004	เยีย แอ๋ง ปวัด เหฒีย นอม เหว่ย . เฒว์ย เจี๊ยน เหว่ย วั้ว เต๋ย ตุ๊ หลี่ง เซี้ยม ฒุ์ย . เยีย หย่า ปวัด เหว่ย เถง เย​ซู โหฒว ฒอง-เหฒง หย่า ฒุ่น ทิน-ฮู่ง เญย โต์ หฒุ ฮงะ จาง ดุ๊ด วั้ว เต๋ย เมี่ยน เญย ว่วน . นิ่น บัว ไม้ หฒั่ง เจี๋ย เฮยี่ย กะน้าย ไฟ เฮยี่ย กะน้าย เญย ฝัง หย่า ไม้ ฆ้าบ เฮยี่ย กะน้าย เญย เหยียน เยียม นิ่น บัว เญย ปย้อง ไฟ ปั์ว . นิ่น บัว นั่ง ต้าย ตุ๊ เหธา กี​ตู่ โหฒว ฮู่ง กุ๊น เหยียด ธิน หฮญัง .
66020005	น้าย เซ เมี่ยน ไต่ มี่ง แอ๋ง นั่ง ต้าย เญย ต้าว ปาน . เหฒ่ง เหฌี่ย วั้ว เต๋ย ไต่ มี่ง เญย เมี่ยน ฒั้ว เถา ปวั๊ง วั้ว เต๋ย เหยียด ธิน หฮญัง หธีง ต้าย นั่ง .
66020006	หาย เต้า ม่าย ป่วน เหธา ต้าว ปาน นั่ง ต้าย เญย เมี่ยน , วั้ว เต้า เซ ธีง-เหฑ่ง , ออน-เหลาะ อ๊ะ . ตะเหญ่ย หฑุ่น ไต่ เญย เจ๊า กุ๊น ไม้ เจี๊ยน นิ่น บัว . นิ่น บัว หย่า ตุ๊ โหฒว ทิน-ฮู่ง เหธา กี​ตู่ เญย ไซ เมี่ยน หย่า ตุ๊ เหธา กี​ตู่ กุ๊น เหยียด ธิน หฮญัง .
66020007	ปวั๊ง วั้ว เต๋ย เหยียด ธิน หฮญัง , ซา​ตาน ฯฒฯ ตุ๊ เยียม หววน นิ่น วั้ว นอม โล่ ปู๋ง ธ้วด ต้าย .
66020008	นิ่น ฯฒฯ มี่ง ดั๊ว ลู่ง เดี๊ย เปยย ปูง หม่าน กั๊วะ เญย เมี่ยน , เซ โกก เหธา มา​โกก . ซา​ตาน อ๋อย ดั๊ว นิ่น บัว กั๊บ ฒุ้น ต้าย เบ๊าะ จ๋า . เมี่ยน โสว ธั้ม ! ไห่ , ด่ง ค้อย-เฮลน เญย ซา-เฒียว ธั้ม .
66020009	นิ่น บัว มี่ง ปวั๊ง ลู่ง เดี๊ย หย่า เว่ย เจี๊ยน ทิน-ฮู่ง เญย แปะ ฝีง เญย เธี้ยง เหธา ทิน-ฮู่ง ฮนั้ม วั้ว นอม ฒี่ง . มป่า โต์ว เยียม วั้ว ลู่ง เหฌี่ย ต้าย ปั๊ว เหมียด เหฑ่ง นิ่น บัว .
66020010	ดั๊ว นิ่น บัว วั้ว เต้า เมี้ยน เญย ฮู่ง หฒุ ฒอย เหฌี่ย เหฒียะ เจี๊ยน ฮู่ง เญย โต์ว-ค้อย กะญั์ว , ต้ง วั้ว เต้า เฮยี่ย กะน้าย เหธา วั้ว เต้า จ๊า โต่ว หว่า เมี่ยน หฒุ ฒอย เหฌี่ย เญย โต์ว-ค้อย . เยียม วั้ว นิ่น บัว เหยียด ลิ์ว เฒี่ยง ฮนอย เฒี่ยง ม์วน หฒุ เหฒย เถา หม่าน โก๊ว หม่าน ต่อย .
66020011	เยีย แอ๋ง ปวัด นอม ต้ม เหว่ย บ๊บ แปะ เญย , หย่า ปวัด เฒว์ย เจี๊ยน เหว่ย วั้ว เต้า . ลู่ง เหธา เดา เยียม นิ่น เญย หฑะเฮมียน เปย๋า เหฑ่ง หมี่ อ๊ะ . เฒียง หน่าย ไม้ ปวัด หมี่ อ๊ะ .
66020012	เยีย แอ๋ง ปวัด ไต่ มี่ง เญย เมี่ยน , ไม้ กุ๊น โหฒว โฮล โหฒว ไฝ , โซ้ว เจี๊ยน ฮู่ง เหว่ย เญย หฑะเฮมียน . โซว ฯฒฯ คอย ฆอย หมี่ อ๊ะ . แอ๋ง กั้น ม่าย หฌุ่น โซว คอย ฆอย เซ เฒี่ยง แหม่ง ตาน . ไต่ มี่ง เญย เมี่ยน ฯฒฯ หฒิว นิ่น บัว โหฒว เญย สี่ , เอย เฟี้ย เจี๊ยน วั้ว เต๋ย โซว , หฒุ เซี้ยม .
66020013	ค้อย ฯฒฯ ฝูง เหยียด ฒู้ง เยียม ค้อย ไต่ เญย เมี่ยน หฑวน . ไต่ เญย ชะ เหธา เยี่ยม เกน หย่า ฝูง เยียม นิ่น บัว วั้ว เต๋ย เมี่ยน หฑวน . เก๊าะ-เมี่ยน ฯฒฯ หฒิว เก๊าะ-เมี่ยน โหฒว เญย สี่ หฒุ เซี้ยม อ๊ะ .
66020014	ไต่ เญย ชะ เหธา เยี่ยม เกน หฒุ ฒอย เหฌี่ย โต์ว-ค้อย . ( น้าย โต์ว-ค้อย เซ หฒุ ไต่ เญย ตะเหญ่ย หฑุ่น . )
66020015	สี ก๊อง หาย เต้า เญย บั๋ว ไม้ เฟี้ย เจี๊ยน เฒี่ยง แหม่ง ตาน , วั้ว เต้า ฯฒฯ หฒุ ฒอย เหฌี่ย โต์ว-ค้อย .
66021001	เยีย แอ๋ง ปวัด เซียง-ลู่ง เซียง-เดา เหว่ย หฒุ โล์-ลู่ง โล์-เดา เจี๋ย เหฑ่ง หมี่ อ๊ะ . ค้อย หย่า ไม้ ม่าย อ๊ะ .
66021002	เยีย หย่า ปวัด วั้ว นอม ธีง-เหฑ่ง ฒี่ง , ต้ง เซียง-เย​ลู​ซา​เลม ฒี่ง , เยียม ทิน-ต้อง , ทิน-ฮู่ง วั้ว , เหฌี่ย ต้าย . วั้ว นอม ฒี่ง หลิ่ว เล์ย เหฒียง ฮนั้ง เซียง-บวั์ง ฒอง เหฒียง เหฑว่ย เญย เหว่ย เซียง-ล่าง นอ .
66021003	เยีย แอ๋ง ไฮ์ เฉีย โฮล เญย เยียม ฮู่ง เหว่ย ต้าย ก๊อง , “ อี้ หฒั่น ทิน-ฮู่ง เยียม เญย ต๋อง เซ เยียม ป้าม เมี่ยน บุด๋ง . นิ่น อ๋อย เหธา นิ่น บัว เยียม . นิ่น บัว ฯฒฯ โหฒว นิ่น เญย แปะ ฝีง . ทิน-ฮู่ง กั้น อ๋อย เหธา นิ่น บัว เยียม หย่า โหฒว นิ่น บัว เญย ทิน-ฮู่ง .
66021004	นิ่น อ๋อย ซ้อด นิ่น บัว เญย มฒีง เตี๊ยมๆ ววม-เหมว่ย . ยั่ง น้าย เจี๋ย ไม้ ม่าย หาย เต้า ไต่ , ไม้ ม่าย หาย เต้า เฑ่า , ไม้ ม่าย หาย เต้า เญี้ยม , หย่า ไม้ ม่าย หาย เต้า มุน , เหว่ย หฒุ โล์ เญย เหยียด ฒู้ง เจี๋ย เหฑ่ง . ”
66021005	เฒว์ย เจี๊ยน ฮู่ง เหว่ย วั้ว เต้า ก๊อง , “ หมั่ง ม่าะ ! อี้ หฒั่น เยีย โหฒว ปุน หญู่งๆ เซียง เหฑ่ง . ” นิ่น หย่า ก๊อง บั๋ว เยีย , “ น้าย เม่ย อ๋อย หฒุ เฟี้ย เจี๊ยน โอ่ . เหว่ย หฒุ น้าย เต๋ย หว่า เฒียน เญย , เขา ตุ๊ ว้วน เญย . ”
66021006	นิ่น แอ๋ง บั๋ว เยีย , “ โหฒว เหฒียง อ๊ะ ! เยีย โหฒว อัน​ฟา หย่า โหฒว โอ​เม​กา , โหฒว กอน หย่า โหฒว เซ้ด เมว์ย วั้ว เต้า . หาย เต้า จาง ฆ้าด , เยีย อ๋อย แปะๆ ปุน ยู์ง แหม่ง เญย ววม-ฒี้ง เญย ววม นิ่น ฮบ .
66021007	หาย เต้า ตุ๊ ฮี่ง ฯฒฯ ตุ๊ น้าย เต๋ย เป๋น นิ่น หฑิบ เญย ป่วน . เยีย หย่า อ๋อย โหฒว นิ่น เญย ทิน-ฮู่ง , นิ่น หย่า อ๋อย โหฒว เยีย เญย ตอน .
66021008	มป่า ต๊าม ไฝ วั้ว เต๋ย , ไม้ เสียน เญย วั้ว เต๋ย , โหฒว กั้ม เฑี้ย เญย สี่ , ไต๋ เมี่ยน , หฑย่าว เซียะ หฑยาว ตอน , โหฒว ฟ้าด , ป๋าย หมิ่ว-ฝัง เหธา เหยียด ฒู้ง ก๊อง-แปะ เญย เมี่ยน , นิ่น บัว เญย ป่วน เซ เยียม เหฒียะ เจี๊ยน ฮู่ง เญย โต์ว-ค้อย กะญั์ว . น้าย เซ หฒุ ไต่ เญย ตะเหญ่ย หฑุ่น . ”
66021009	ต้ง โป้ว เจี๊ยน เสี่ย นอม ปุ้น ตั๊บ ปวั๊ง ฆะฮ้า ลาย เญย เสี่ย หญู่ง เหฒะ หน่าน วั้ว เต๋ย เสี่ย เต้า ฟิน-เมี่ยน , ม่าย เต้า ต้าย บั๋ว เยีย , “ ต้าย ม่าะ ! เยีย อ๋อย ปุน เม่ย หมั่ง เซียง-บวั์ง , เซ ปะกี ยู่ง ตอน เญย เอ๊า วั้ว เต้า . ”
66021010	สีง ลี่ง ฯฒฯ กุ๊น เจี๊ยน เยีย , ฟิน-เมี่ยน ต้อ เยีย มี่ง เถา นอม โฮล ไห่ , ฮลัง ไห่ เญย บง , ปุน เยีย หมั่ง วั้ว นอม ธีง-เหฑ่ง ฒี่ง , เย​ลู​ซา​เลม , ต้ง เยียม ทิน-ต้อง , ทิน-ฮู่ง วั้ว , เหฌี่ย ต้าย .
66021011	น้าย นอม ฒี่ง ม่าย ทิน-ฮู่ง เญย ฌัง-หล่าง ปวั๊ง เหฑ่ง , แอ๊ง ธ้วด เฌ้ยๆ เญย , ฮนั้ง นอม จ๋าย ไห่ เญย หละเปย๊ย , เซ้ด แมง-หลัวะ หย่า ฮนั้ง กี๋ง-ฒ้าน นอ ฑัง เญย .
66021012	ฒี่ง เญย ฒี่ง หลาด โฮล ไห่ , ฮลัง ไห่ , หย่า ม่าย เหฒียบ เหญ่ย เต้า หลาด แก้ง . แอ๋ง ม่าย เหฒียบ เหญ่ย เต้า ฟิน-เมี่ยน ฒั้ว เจี๊ยน หลาด แก้ง . เหฒียบ เหญ่ย ฝีง อิ​สะ​ลา​เอน เมี่ยน เญย บั๋ว หย่า เฟี้ย เจี๊ยน วั้ว แก้ง .
66021013	เปยย ปูง ฒี่ง เหยียด ปูง ม่าย ปัว เต้า หลาด แก้ง , ตง ปูง ม่าย ปัว เต้า , น่าม ปูง ม่าย ปัว เต้า , ป๊ะ ปูง ม่าย ปัว เต้า , ไฟ ปูง ม่าย ปัว เต้า .
66021014	ฒี่ง หลาด ปั่ง เหฒียบ เหญ่ย คว้าย หละเปย๊ย โหฒว กอน-โด๊ะ เหธย เจี์ย , หย่า ม่าย ปะกี ยู่ง ตอน เญย เหฒียบ เหญ่ย เต้า กง-โฒ่ เญย บั๋ว เฟี้ย เจี๊ยน วั้ว เต๋ย หละเปย๊ย .
66021015	เหธา เยีย ก๊อง หว่า วั้ว เต้า ฟิน-เมี่ยน นั้น เจี๊ยน เจียม-ปย๊า-เดาะ อ๋อย เดาะ น้าย นอม ฒี่ง , หย่า เดาะ ฒี่ง แก้ง เหธา ฒี่ง หลาด .
66021016	ฒี่ง เญย เปยย ปูง ฟี่ เฌี้ยด ฟี่ ดาว . ฟิน-เมี่ยน หล่ง นิ่น เญย ปย๊า-เดาะ เดาะ ฒี่ง . เหยียด ฒู้ง ม่าย อี ธิน เฝย แป๊ะ กี​โล ด๊าว , จั๊ง , ฮลัง ฟี่ เฌี้ยด เญย .
66021017	ฟิน-เมี่ยน หย่า เดาะ ฒี่ง หลาด , ม่าย เหยียด แป๊ะ เฝย เหฒียบ เฝย เดาะ ฮลัง . น้าย เซ เอย ป้าม เมี่ยน เญย ธิ-หธุน , ต้ง น้าย เต้า ฟิน-เมี่ยน หล่ง เญย ธิ-หธุน .
66021018	ฒี่ง หลาด หล่ง แมง-โก๋ เญย หละเปย๊ย-จ๋าย โหฒว ต้าย . ฒี่ง กะญั์ว หล่ง เฒียน เจียม โหฒว ต้าย ฮนั้ง กี๋ง นอ ฑัง เญย .
66021019	ฒี่ง เญย กอน-โด๊ะ วั้ว เต๋ย หละเปย๊ย หล่ง หญู่งๆ หละเปย๊ย-จ๋าย ฒอง . ตะเยี้ยด นอม กอน-โด๊ะ เญย หละเปย๊ย เซ แมง-โก๋ เญย หละเปย๊ย-จ๋าย . ตะเหญ่ย นอม เซ บั๊น บั๊ว , ฑัง เญย , ตะฟาม นอม เซ แปะ เจี๊ยะ , เปน เญย , ตะเฝย นอม เซ เดี้ยม แมง , ฑัง เญย ,
66021020	ตะฮม์ นอม เจี๊ยะ-แปะ , เปน เญย , ตะหลัวะ นอม ยั่ง ซิ เญย , ตะเธี้ยด นอม เซ แมง-บยาน , ตะเป๊ด นอม แมง-บั๊ว , ตะจั๊ว นอม ยั่ง อู๊ง , ตะเหฒียบ นอม แมง-หลุน , เหฒียบ เยี้ยด วั้ว นอม เซ บั๊ว-แมง , เหฒียบ เหญ่ย วั้ว นอม หลัวะ , ฑัง เญย หละเปย๊ย-จ๋าย .
66021021	เหฒียบ เหญ่ย เต้า หลาด แก้ง หล่ง เหฒียบ เหญ่ย นอม จ๋าย เญย หละเปย๊ย-โฒว , เหยียด นอม เฒียน-โฒว โหฒว เหยียด เต้า แก้ง . ฒี่ง กะญั์ว เญย เจ๊า เซ เฒียน เจียม , ฮนั้ง กี๋ง นอ ฑัง .
66021022	เยีย ไม้ ปวัด ฒี่ง กะญั์ว ม่าย หฒั่ง ทิน-ฮู่ง เญย เปย๊า , เหว่ย หฒุ เน่น เจี๋ย เญย เฒี้ยว ทิน-ฮู่ง เหธา วั้ว เต้า ปะกี ยู่ง ตอน โหฒว น้าย นอม ฒี่ง เญย สีง ติ่น .
66021023	ฒี่ง ไม้ เฉียม หฒุ บะฮนอย เหธา หฮลา หฒิว ฌัง , เหว่ย หฒุ ทิน-ฮู่ง เญย ฌัง-หล่าง หฒิว ฌัง , ปะกี ยู่ง ตอน หย่า โหฒว ฒี่ง เญย ตัง .
66021024	หม่าน กั๊วะ เญย เมี่ยน อ๋อย ปั่ง น้าย นอม ฒี่ง เญย ฌัง ยั่ง เจ๊า . ลู่ง เดี๊ย หม่าน ฮู่ง หย่า อ๋อย ต้อ นิ่น บัว ม่าย เญย ฌัง-หล่าง เปียะ ฒี่ง .
66021025	ฒี่ง แก้ง เฒี่ยง ฮนอย คอย ฆอย , เหยียด ลิ์ว ไม้ กวน , เหว่ย หฒุ เยียม วั้ว ไม้ ม่าย ลู่ง ม์วน หฒั่น .
66021026	หม่าน กั๊วะ เญย เมี่ยน อ๋อย ต้อ นิ่น บัว เญย ฌัง-หล่าง เหธา เม่ง โห่ เปียะ น้าย นอม ฒี่ง .
66021027	มป่า หาย หญู่ง ไม้ ธีง-เหฑ่ง , ไฟ หาย เต้า โหฒว ไล่ ฮลบ ไฟ กั้ม เฑี้ย เญย สี่ , ไฟ ก๊อง-แปะ ดั๊ว เมี่ยน เญย สี่ , ฒู้ง ไม้ ตุ๊ เปียะ วั้ว นอม ฒี่ง . ขูง ม่าย บั๋ว เฟี้ย เจี๊ยน ปะกี ยู่ง ตอน เญย เฒี่ยง แหม่ง ตาน วั้ว เต๋ย ตุ๊ เปียะ ฮนั้ง .
66022001	ฟิน - เมี่ยน แอ๋ง ปุน เยีย หมั่ง ยู์ง แหม่ง วั้ว ติ้ว ด้าย , ปวัด ฑัง ไห่ ฮนั้ง กี๋ง-ฒ้าน นอ , เยียม ทิน-ฮู่ง เหธา ปะกี ยู่ง ตอน เญย เหว่ย ธ้วด ต้าย ,
66022002	หย่า เหลี่ยว เหฌี่ย กัน ฒี่ง เญย ต้ม เจ๊า บุด๋ง มี่ง . อี ปูง ด้าย เฮลน เหยียด ปูง ม่าย ฒู่ง ยู์ง แหม่ง เปี๊ยว เญย เดี๋ยง . เหยียด หฮญัง เฒี่ยง เหฒียบ เหญ่ย ถอง เปี๊ยว , เหยียด หฮลา เหยียด ถอง . เดี๋ยง เญย น่อม หย่า เหว่ย หฒ่อ หลง หม่าน กั๊วะ เมี่ยน .
66022003	เยียม วั้ว นอม ฒี่ง ไม้ ม่าย หฒุ ทิน-ฮู่ง เหฒียว เญย หาย หญู่ง . ทิน-ฮู่ง เหธา ปะกี ยู่ง ตอน เญย เหว่ย อ๋อย เยียม ฒี่ง กะญั์ว . ทิน-ฮู่ง เญย โปว บัว หย่า อ๋อย ป๋าย นิ่น .
66022004	นิ่น บัว ฯฒฯ ตุ๊ ปวัด นิ่น เญย เฮมียน , หย่า ม่าย นิ่น เญย บั๋ว เฟี้ย เจี๊ยน เยียม นิ่น บัว เญย ปย้อง .
66022005	ยั่ง น้าย เจี๋ย ไม้ ม่าย ลู่ง ม์วน หฒั่น . นิ่น บัว หย่า ไม้ เฉียม หฒุ หล่ง ตัง ไฟ บะฮนอย หฒิว ฌัง , เหว่ย หฒุ เฒี้ยว ทิน-ฮู่ง อ๋อย โหฒว นิ่น บัว เญย ฌัง . นิ่น บัว เหยียด ลิ์ว ตุ๊ โหฒว ฮู่ง กุ๊น เถา หม่าน โก๊ว หม่าน ต่อย .
66022006	วั้ว เต้า ฟิน-เมี่ยน แอ๋ง ก๊อง บั๋ว เยีย , “ น้าย เต๋ย หว่า เฒียน เญย , เขา ตุ๊ ว้วน เญย . เฒี้ยว ทิน-ฮู่ง , ต้ง เหธย นิ่น เญย สีง ลี่ง ปุน หฒวัง โต่ว หว่า เมี่ยน วั้ว เต้า , พ้าย นิ่น เญย ฟิน-เมี่ยน มี่ง ปุน นิ่น เญย โปว บัว ฮิ้ว ตุ๊ ไม้ เล่า อ๋อย ธ้วด ต้าย เญย สี่ . ”
66022007	เย​ซู ก๊อง , “ หมั่ง ม่าะ ! เยีย อ๋อย ต้าย เซี้ยบ อ๊ะ . ” หาย เต้า หมวัง หลง เยียม น้าย ป๊วน โซว โต่ว ต้าย เญย หว่า , วั้ว เต้า ตุ๊ ออน-เหลาะ .
66022008	เยีย , โย​ฮัน , ตุ๊ ไฮ์ หย่า ตุ๊ ปวัด น้าย เต๋ย เหยียด ฒู้ง สี่ . เยีย ไฮ์ ลิ์ว ปวัด ลิ์ว เยีย ฯฒฯ พัวะ เหฌี่ย ปุน เยีย หมั่ง น้าย เต๋ย สี่ วั้ว เต้า ฟิน-เมี่ยน เญย เหฒา-เฮลน อ๋อย ป๋าย นิ่น .
66022009	มป่า นิ่น บั๋ว เยีย , “ ธิน-หม่าน ไม้ ตู๋ง ฮนั้ง หน่าย ม่าะ ! เยีย เหธา เม่ย แอ๋ง เหธา เม่ย เญย ก๋อ-โย์ว วั้ว เต๋ย โต่ว หว่า เมี่ยน , แอ๋ง เหธา เหยียด ฒู้ง เอย เจี๊ยน น้าย ป๊วน โซว เญย หว่า เญย เมี่ยน , ล่ม ฑ่อย โหฒว โปว . เม่ย อ๋อย หฒุ ป๋าย ทิน-ฮู่ง . ”
66022010	ฟิน-เมี่ยน แอ๋ง บั๋ว เยีย , “ ไม้ ตู๋ง ฆ้าบ เหยียน กวน น้าย หฌุ่น โซว ก๊อง เญย ฒิ่น โฮ์ หว่า , เหว่ย หฒุ น้าย เต๋ย เหยียด ฒู้ง สี่ อ๊า ลั่ม เถา เฒี่ยง โห่ ธ้วด อ๊ะ .
66022011	หาย เต้า โหฒว หว่าย สี่ , ปุน นิ่น โหฒว เจี๊ยน หว่าย สี่ มี่ง . หาย เต้า โหฒว ไล่ ฮลบ เญย สี่ , ปุน นิ่น โหฒว เจี๊ยน ไล่ ฮลบ เญย สี่ มี่ง . หาย เต้า โหฒว หอบ , ปุน นิ่น โหฒว เจี๊ยน หอบ เญย สี่ มี่ง . หาย เต้า ธีง-เหฑ่ง , ปุน นิ่น หธ่อ ธีง-เหฑ่ง . ”
66022012	เย​ซู ก๊อง , “ หมั่ง ม่าะ ! เยีย อ๋อย ต้าย เซี้ยบ อ๊ะ . เยีย อ๋อย ต้อ เจี๊ยน เยีย เญย ฒี่ง เหญ่ย ต้าย เอย เก๊าะ-เมี่ยน โหฒว เญย สี่ วิ่น ปุน นิ่น บัว .
66022013	เยีย โหฒว อัน​ฟา หย่า โหฒว โอ​เม​กา , ต้าว เต้า เหธา ฆะฮ้า ลาย วั้ว เต้า , โหฒว กอน หย่า โหฒว เซ้ด เมว์ย .
66022014	“ โหฑ กั้น เญย ลุย-โหว ธีง-เหฑ่ง เญย เมี่ยน ม่าย ออน-เหลาะ . นิ่น บัว ม่าย เล์ย หญั่น ยู์ง แหม่ง เดี๋ยง เญย เปี๊ยว หย่า ตุ๊ ยั่ง หลาด แก้ง เปียะ วั้ว นอม ฒี่ง กะญั์ว .
66022015	มป่า เยียม กะเหญี่ย หฒิ ฒี่ง ม่าย โหฒว ไม้ เป๋น เญย สี่ ฮนั้ง จู๊ นอ วั้ว เต๋ย , เหธา โหฒว ฟ้าด เญย เมี่ยน , หฑย่าว เซียะ หฑย่าว ตอน , ไต๋ เมี่ยน วั้ว เต๋ย , ป๋าย หมิ่ว-ฝัง เญย , แอ๋ง เหธา เหยียด ฒู้ง อะเฮน้ย ก๊อง-แปะ เหธา โหฒว ก๊อง-แปะ เญย สี่ วั้ว เต๋ย .
66022016	“ เยีย , เย​ซู , พ้าย เยีย เญย ฟิน-เมี่ยน ต้อ น้าย เต๋ย ฒอง-เหฒง หว่า มี่ง บั๋ว เม่ย เหว่ย บั๋ว หฒวัง จิว-ปาง . เยีย โหฒว ดา​วิด เญย โต้ว ฒง เหธา เฒ้ย-ฟุน , หย่า โหฒว ฌัง ไห่ เญย ถาย-แปะ ฟีง . ”
66022017	สีง ลี่ง เหธา เซียง-บวั์ง ล่ม ฑ่อย ก๊อง , “ ต้าย ม่าะ ! ” หาย เต้า ไฮ์ น้าย เต๋ย หว่า หย่า อ๋อย หฒุ ก๊อง , “ ต้าย ม่าะ ! ” หาย เต้า จาง ฆ้าด , กุ๊น ปุน นิ่น ต้าย . หาย เต้า อ๋อย ฮบ , กุ๊น ปุน นิ่น ต้าย แปะๆ ฮบ น้าย ยู์ง แหม่ง เญย ววม .
66022018	เยีย , โย​ฮัน , หลงๆ เญย ขวิน เม่ย บัว เต้าๆ ไฮ์ ลิ์ว น้าย หฌุ่น โซว เญย ฒิ่น โฮ์ หว่า เญย เมี่ยน . สี ก๊อง หาย เต้า ทิบ เต๋ย หว่า เปียะ น้าย หฌุ่น โซว , ทิน-ฮู่ง อ๋อย ทิบ เฟี้ย เจี๊ยน น้าย หฌุ่น โซว วั้ว เต๋ย เหฒะ หน่าน ปุน วั้ว เต้า .
66022019	สี ก๊อง หาย เต้า เฒาะ เต๋ย น้าย หฌุ่น โซว ฒิ่น โฮ์ เญย หว่า ธ้วด , ทิน-ฮู่ง อ๋อย เฒาะ ธ้วด วั้ว เต้า เญย ยู์ง แหม่ง เปี๊ยว เญย ป่วน , เหธา เยียม วั้ว นอม ธีง-เหฑ่ง ฒี่ง เญย ป่วน , ต้ง น้าย หฌุ่น โซว ก๊อง เม่ง เญย ป่วน .
66022020	เหว่ย น้าย เต๋ย เหยียด ฒู้ง สี่ โหฒว ฒอง-เหฒง วั้ว เต้า ก๊อง , “ เฒ์ย เญย , เยีย หฒะเก้ง ต้าย เซี้ยบ อ๊ะ . ” อา​เมน . เฒี้ยว เย​ซู อ้า ! โท้ เม่ย ต้าย อ๊ะ ม่าะ !
66022021	โท้ เฒี้ยว เย​ซู เหธย เอน ปุน ทิน-ฮู่ง เญย หฒวัง แปะ ฝีง . อา​เมน .
