# language_name:        IsiNdebele
# closest ISO 639-3:    nde
# ISO_15924:            Latn
# year_short:           2012
# year_long:            
# vernacular_title:     
# english_title:        The Bible in IsiNdebele
# URL:                  https://www.bible.com/de/bible/450/gen.1.snd12
# copyright_short:      © Bible Society of South Africa 2012
# copyright_long:       IsiNdebele 2012<br>This translation, published by the Bible Society of South Africa, was published in 2012. If you are interested in obtaining a printed copy, please contact the Bible Society of South Africa at www.biblesociety.co.za.
# notes:                
40001001	Incwadi yomlibo wokubelethwa kwakaJesu Krestu iNdodana kaDavida osizukulwana saka-Abrahamu .
40001002	U-Abrahamu wabeletha u-Isaka , u-Isaka wabeletha uJakopo , uJakopo wabeletha uJuda nabafowabo .
40001003	UJuda wabeletha uPerezi noZara kuTamara , uPerezi wabeletha uHesromu , uHesromu wabeletha u-Aramu ,
40001004	u-Aramu wabeletha u-Aminadaba , u-Aminadaba wabeletha uNarhitjhoni , uNarhitjhoni wabeletha uSalmoni ,
40001005	uSalmoni wabeletha uBhowazi kuRarhabi , uBhowazi wabeletha u-Obede kuRute , u-Obede wabeletha uJese ,
40001006	uJese wabeletha ikosi uDavida . UDavida wabeletha uSolomoni kumka-Uriya ,
40001007	uSolomoni wabeletha uRerhobhowamu , uRerhobhowamu wabeletha u-Abiya , u-Abiya wabeletha u-Asafa ,
40001008	u-Asafa wabeletha uJerhotjhafati , uJerhotjhafati wabeletha uJoramu , uJoramu wabeletha u-Uziya ,
40001009	u-Uziya wabeletha uJotamu , uJotamu wabeletha u-Arhazi , u-Arhazi wabeletha uHezekiya ,
40001010	uHezekiya wabeletha uManase ; uManase wabeletha u-Amosi , u-Amosi wabeletha uJosiya ;
40001011	uJosiya wabeletha uKoniya nabafowabo lokha u-Israyeli nagade athunjelwe eBhabheli .
40001012	Ngemva kokuthunjelwa eBhabheli , uKoniya wabeletha uTjhaltiyeli ; uTjhaltiyeli wabeletha uZerubhabheli .
40001013	UZerubhabheli wabeletha u-Abiyudi ; u-Abiyudi wabeletha u-Eliyakhimu ; u-Eliyakhimu wabeletha u-Azori ;
40001014	u-Azori wabeletha uTsadoki ; uTsadoki wabeletha u-Arhimu ; u-Arhimu wabeletha u-Eliyudi ;
40001015	u-Eliyudi wabeletha u-Elazara ; u-Elazara wabeletha uMathani ; uMathani wabeletha uJakopo ,
40001016	uJakopo wabeletha uJosefa , indoda kaMariya unina kaJesu okuthiwa nguKrestu .
40001017	Yeke bekuneenzukulwana ezilitjhumi nane kusukela ku-Abrahamu ukuya kuDavida , nezilitjhumi nane kusukela kuDavida kufikela ekuthunjweni eBhabheli , nezilitjhumi nane kusukela ekuthunjweni eBhabheli ukuya ekubelethweni kwakaKrestu .
40001018	Ukubelethwa kwakaJesu Krestu kwaba nje : Unina uMariya bekabonwe nguJosefa , kodwana ngaphambi kobana bahlangane , wazifumana asidisi ngoMoya oCwengileko .
40001019	Ngebanga lokobana uJosefa isokana lakhe bekumumuntu olungileko , nokobana bekangafuni ukumdalula ebantwini , wahlosa ukumtlhala ngesidu .
40001020	Kwathi asakhumbula lokho , ingilozi kaSomnini yazibonakalisa kuye ebhudangweni yathi : “ Josefa , sizukulwana sakaDavida , ungesabi ukuthatha uMariya abe mkakho ngombana lokho akubambileko kubuya kuMoya oCwengileko .
40001021	UMariya uzakubeletha indodana , uyithiye ibizo bona nguJesu ngombana izakusindisa abantu bayo ezonweni zabo . ”
40001022	Koke lokhu kwenzeka kobana kuzaliseke lokho uSomnini akukhuluma ngomphorofidi wathi :
40001023	“ Qala , itlawu lizakuba sidisi , libelethe indodana ; izakubizwa bona ngu-Imanuweli . ”
40001024	Kwathi uJosefa navukako , wenza njengombana ingilozi kaSomnini imyalile , wathatha uMariya bona abe mkakhe .
40001025	Kodwana azange akhe alale naye ngaphambi kobana abelethe indodana . Wathiya indodana leyo bona nguJesu .
40002001	Ngemva kobana uJesu abelethwe eBhethelehema eseJudiya emihleni yokubusa kwekosi uHerode , kweza izazi eJerusalema zivela epumalanga .
40002002	Zabuza zathi : “ Uphi obelethwe bona abe yikosi yamaJuda na ? Sibone ikwekwezakhe lokha nayiphuma ngepumalanga , nje-ke size bona sizomkhothamela . ”
40002003	Kwathi bona ikosi uHerode izwe lokho , yawurubajeka , neJerusalema loke lawurubajeka nayo .
40002004	Sele ibizele ndawonye boke abaphathi babaphristi kanye nabafundisi bomthetho , yababuza bonyana uKrestu ubelethelwephi .
40002005	Bayiphendula bathi : “ NgeBhethelehema eseJudiya ngombana lokhu ngilokho umphorofidi atlole ngakho nasithi ,
40002006	“ ‘ Wena Bhethelehema esenarheni yakwaJuda , awusingomncancani hlangana nababusi bakwaJuda ngombana kuwe kuzokuvela umbusi ozokuba ngumelusi wabantu bami u-Israyeli . ’ ”
40002007	Yeke uHerode wabizela izazi zepumalanga ngasese wazibuza isikhathi ikwekwezi evele ngaso .
40002008	Wazithumela eBhethelehema wathi : “ Khambani niyokufunisisa kuhle ngomntwana ; nithi ningamfumana , ningazise , khona nami ngizakuya ngiyomkhothamela . ”
40002009	Ngemva kobana sele zizwe ikosi , zangena indlela . Qala , ikwekwezi ebeziyibone ngepumalanga yakhamba phambi kwazo beyayokujama ngehla kwendawo lapha bekunomntwana khona .
40002010	Kwathi lokha nazibona ikwekwezi , zajabula khulu .
40002011	Zathi nazingena ngekumbeni , zabona umntwana anonina uMariya , yeke zakhothama zamlotjha . Zavula amagugwazo zamkhunga ngezipho : igolide , itjhwalo nemire .
40002012	Sele ziyelelisiwe ebhudangweni kobana zingabuyeli emuva kuHerode , zaya enarheni yekhabo zikhamba ngenye indlela .
40002013	Kwathi bona izazi zikhambe , ingilozi kaSomnini yazibonakalisa kuJosefa ngebhudango yathi : “ Vuka uthathe umntwana nonina nibalekele eGibhide . Hlalani lapho benginitjele ngombana uHerode uzokufunana nomntwana kobana ambulale . ”
40002014	Yeke wavuka , wathatha umntwana nonina , wakhamba ebusuku waya eGibhide ,
40002015	lapha ahlala khona uHerode wabe wafa . Kwazaliseka bunjalo-ke okwatjhiwo nguSomnini ngomphorofidi wathi : “ Ngabiza indodanami kobana iphume eGibhide . ”
40002016	Kwathi bona uHerode alemuke bonyana izazi zepumalanga zimkhohlisile , wasilingeka . Wakhupha umyalo bona kubulawe boke abantwana ababesana eBhethelehema neendaweni ezihlanu kwayo , kusukela eminyakeni emibili nengaphasi . Lokhu kwenzeka malungana nalokho akuzwa ngezazi .
40002017	Ngaleyondlela kwazaliseka lokho okwatjhiwo ngomphorofidi uJoromiya nasithi :
40002018	“ Ilizwi lizwakele eRama , ukulila okukhulu nokutlhuwa ; uRarheli ulilela abantwabakhe , akafuni nokutjhiriywa ngombana bangasekho . ”
40002019	Ngemva kokuhlongakala kwakaHerode , ingilozi kaSomnini yazibonakalisa kuJosefa ngebhudango eGibhide ,
40002020	yathi : “ Vuka , uthathe umntwana nonina , ubuyele enarheni yakwa-Israyeli ngombana labo egade balinga ukubulala umntwana baphangalele . ”
40002021	Yeke wavuka , wathatha umntwana nonina , babuyela enarheni yakwa-Israyeli .
40002022	Kodwana kwathi bona uJosefa ezwe bonyana u-Aritjhilawosi uthethe isihlalo sakayise uHerode eJudiya , wesaba ukuya lapho . Sele ayeleliswe ebhudangweni , waya esifundeni seGalile ,
40002023	wayokuhlala edorobheni okuthiwa yiNazaretha . Yeke-ke okwatjhiwo baphorofidi kwazaliseka nabasithi : “ Uzakubizwa bona umNazaretha . ”
40003001	Emihleni leyo kwavela uJwanisi uMbhabhadisi atjhumayela erhalawumbeni leJudiya
40003002	asithi : “ Phendukani ngombana umbuso wezulu ubandamele ! ”
40003003	UJwanisi lo , nguye umphorofidi u-Isaya akhuluma ngaye nasithi : “ Ilizwi lorhuwelela erhalawumbeni lithi : Lungisani indlela yeKosi , yenzeleni imizila enqophileko ! ”
40003004	Izambatho zakaJwanisi bezenziwe ngoboya bekamela ; bekazibophe ngebhande lesikhumba edinini , ukugoma kwakhe kuziintethe neliju lemmangweni .
40003005	Abantu beza kuye bavela eJerusalema , kilo loke iJudiya nakiso soke isifunda seJordani ;
40003006	babika izono zabo , wababhabhadisa ngeJordani .
40003007	Kwathi nabona abaFarisi nabaSadusi abanengi basiza kuye bona bazokubhajadiswa , wathi kibo : “ Nina nzalo yeenyoka , ngubani onilemukise bona nibalekele ilaka elizako na ?
40003008	Vezani iinthelo ezikhomba ukuphenduka .
40003009	Ningadlumbani bona ningazitjela nithi , ‘ Sino-Abrahamu njengobabethu ’ . Ngambala ngiyanitjela bona uZimu angavusela u-Abrahamu abantwana ngamatje la !
40003010	Izembe sele lisemrajini wemithi , omunye nomunye umuthi ongatheli iinthelo ezihle uzakuquntulwa , uphoswe ngemlilweni .
40003011	Nginibhabhadisa ngamanzi malungana nokuphenduka , kodwana emva kwami kuzokuza onamandla khulu kunami , engingasililitho bonyana ngingathinta amapatlagwanakhe . Yena-ke uzonibhabhadisa ngoMoya oCwengileko nangomlilo .
40003012	Unesibhulo sakhe abhulisisa ngaso eselelweni . Uzakubuthelela ikoroyi yakhe ngesilulwini sakhe , kodwana uzakutjhisa iinhluba ngemlilweni ongacimiko ! ”
40003013	UJesu wavela eGalile weza eJordani kobana azokubhajadiswa nguJwanisi .
40003014	Kodwana uJwanisi walinga ukumkhandela , wathi : “ Kufanele bonyana ngibhajadiswe nguwe , kodwana wena uza kimi na ? ”
40003015	Nje-ke uJesu wamphendula wathi : “ Vuma okwagadesi , kusilungele bonyana sikwenze lokhu ukuze kuzaliseke koke ukulunga . ” Yeke uJwanisi wavuma .
40003016	Kwathi msinyana bona uJesu abhajadiswe , waphuma ngemanzini . Khonokho izulu lavuleka , wabona uMoya kaZimu wehla njengezuba , wahlala phezu kwakhe .
40003017	Yeke ilizwi lavela ezulwini lisithi : “ Le yiNdodanami engiyithandako nengithokozileko ngayo . ”
40004001	Yeke uMoya wadosela uJesu erhalawumbeni bona ayokulingwa nguSathana .
40004002	Ngemva kobana azile ukudla amalanga amatjhumi amane nobusuku bakhona , walamba .
40004003	Yeke umlingi weza kuye wathi : “ Nangabe uyiNdodana kaZimu , tjela amatje la bona aphenduke isikwa . ”
40004004	Kodwana uJesu waphendula wathi : “ Kutloliwe kwathiwa , “ ‘ Umuntu akaphili ngesikwa kwaphela kodwana ngelinye nelinye ilizwi eliphuma emlonyeni kaZimu . ’ ”
40004005	Yeke uSathana wathatha uJesu wamusa edorobheni elicwengileko , wamjamisa esiqongolweni sethempeli ;
40004006	wathi kuye : “ Nangabe uyiNdodana kaZimu , ziphosele phasi ngombana kutloliwe kwathiwa , “ ‘ UZimu uzakuyala iingilozi zakhe ngawe ; zizakukhakhuna ngezandla zazo , ukuze iinyawo zakho zingabetheki ematjeni . ’ ”
40004007	UJesu waphendula wathi : “ Godu kutloliwe kwathiwa , ‘ Ungamlingi uSomnini uZimakho . ’ ”
40004008	Godu uSathana wathatha uJesu wamusa esiqongolweni sentaba , wamkhombisa yoke imibuso yephasi nobuphaziphazi bayo ,
40004009	wathi kuye : “ Koke lokhu ngizakunikela khona , nange ungaguqa ungilotjhe . ”
40004010	Yeke uJesu waphendula wathi : “ Suka , Sathana ngombana kutloliwe kwathiwa , “ ‘ Lotjha uSomnini uZimakho ukhothamele yena kwaphela . ’ ”
40004011	Nje-ke uSathana wamsukela ; iingilozi zeza zamsiza .
40004012	Kwathi bonyana uJesu ezwe bona uJwanisi ufakwe ngesikhungweni , wabuyela eGalile .
40004013	Wasuka eNazaretha , wayokuhlala eKapernawumi , emzini ohlanu kwelwandle leGalile , enarheni yakwaZabuloni neyakwaNafitali .
40004014	Lokhu kwenzeka khona kuzakuzaliseka okwakhulunywa mphorofidi u-Isaya nasithi :
40004015	“ Narha yakwaZabuloni , nawe narha yakwaNaftali , endleleni eya elwandle , ngaphetjheya kweJordani , Galile labatjhili !
40004016	Abantu abahlezi ebumnyameni babone umkhanyo omkhulu , nakilabo abahlezi enarheni yethunzi lokufa ukukhanya kufikile . ”
40004017	Ukusuka ngesikhatheso , uJesu wathoma ukutjhumayela wathi : “ Phendukani ngombana umbuso wezulu ubandamele ! ”
40004018	Kwathi uJesu asakhamba eqadi kwelwandle leGalile , wabona izelamani ezimbili , uSimoni ebekuthiwa nguPitrosi nomfowabo u-Andrisi . Begade baphosela inede ngelwandle ngombana gade bababambi beenhlambi .
40004019	Yeke uJesu wathi kibo : “ Yizani , ngilandelani ! Ngizanenza ababambi babantu . ”
40004020	Khonokho basukela amanedabo bamlandela .
40004021	Wakhamba godu wabona izelamani ezinye ezimbili , uJakopo umsa kaZebediya nomfowabo uJwanisi . Bebangemkhunjini noyise uZebediya , balungisa amanedabo . UJesu wababiza ,
40004022	khonokho basukela umkhumbi noyise , bamlandela .
40004023	UJesu wadabula iGalile , afundisa ngemasinagogini , atjhumayela ivangeli lombuso , apholisa ebebaphethwe malwelwe ahlukeneko kanye nezifo .
40004024	Iindaba ngaye zanda kiyo yoke iSiriya , abantu baletha kuye boke ebebagula ; baphethwe malwelwe amanengi ahlukeneko nobuhlungu : abantu abanamadimoni , isithunthwana nabakhubazekileko . Boke uJesu wabapholisa .
40004025	Iinqubuthu ezikulu zamlandela zisuka eGalile eDekapolisi , eJerusalema , eJudiya nenarheni engaphetjheya kweJordani .
40005001	Kwathi lokha uJesu nabona iinqubuthu , wenyukela entabeni . Sele ahlezi phasi , abafundi bakhe beza kuye .
40005002	Yeke wathoma ukubafundisa wathi :
40005003	“ Babusisiwe abaswelako emmoyeni ngombana umbuso wezulu ungewabo .
40005004	Babusisiwe abalilako ngombana bazakududuzwa .
40005005	Babusisiwe abamnene ngombana bazakugoma ilifa lephasi .
40005006	Babusisiwe abalambele bomele ukulunga ngombana bazakusuthiswa .
40005007	Babusisiwe abanesirhawu ngombana bazakurhawukelwa .
40005008	Babusisiwe abahlanzekileko eenhliziyweni ngombana bazombona uZimu .
40005009	Babusisiwe abalamulako ngombana kuzakuthiwa bantwana bakaZimu .
40005010	Babusisiwe abazunywa ngebanga lokulunga ngombana umbuso wezulu ungewabo .
40005011	“ Nibusisiwe lokha nabanithukako , banizuma bebakhulume koke okumbi ngani ngebanga lami .
40005012	Thabani nithokoze ngombana umvuzo wenu mkhulu ezulwini . Nabaphorofidi ababakhona ngaphambi kwenu babazuma ngayo indlela le . ”
40005013	“ Nina nilitswayi lephasi , kodwana itswayi nasele liqwatjhile , ubutswayi balo bungabuyiselwa njani na ? Alisenamsebenzi , kwaphela selilungele ukulahlelwa ngaphandle , abantu baligadange .
40005014	“ Nina nimkhanyo wephasi . Umuzi owakhiwe entabeni angekhe wafihleka .
40005015	Akakho othi angakhanyisa isibani asibeke ngaphasi kwesitja , kodwana usibeka phezu kwesitja lapha sizakukhanyisela khona woke ongekumbeni .
40005016	Ngokunjalo akukhanye ukukhanya kwenu phambi kwabantu ukuze babone imisebenzenu emihle , badumise uYihlo osezulwini . ”
40005017	“ Ningadlumbani bonyana ngizele ukuzokuchitha umthetho namkha abaphorofidi . Angikazeli ukuzokuchitha , kodwana ngizele ukuzokugcwalisa .
40005018	Ngambala ngiyanitjela bona kungakadluli izulu nephasi , akunaledere nalinye , ngitjho nesiqetjhana segama esizokudlula emthethweni bekupheliswe koke .
40005019	Yeke , nanyana ngubani owephula ngitjho nomncani wemiyalo le bese afundise nabanye ukwenza njalo , uzakubizwa bona mncani embusweni wezulu . Kodwana nanyana ngubani oyenzako abe ayifundise , uzakubizwa bona mkhulu embusweni wezulu
40005020	ngombana ngiyanitjela bonyana nakube ukulunga kwenu akudluli kwabafundisi bomthetho nabaFarisi , anisoze nangena embusweni wezulu . ”
40005021	“ Nizwile bona abantu ekadeni batjelwa kwathiwa , ‘ Ungabulali ; ngiloyo naloyo obulalako uzokugwetjwa . ’
40005022	Kodwana kwanjesi ngithi kini ngiloyo naloyo othukuthelela umfowabo uzokugwetjwa . Godu nanyana ngubani othi kumfowabo , ‘ Nto ndina ! ’ , uzokudoselwa ebandla . Godu nothi kumfowabo , ‘ Sidlhadlha ndina ! ’ , uzokuba sengozini yokuphoselwa emlilweni wesirhogo .
40005023	Yeke lokha nawuletha umnikelwakho e-aldarini , khonapho bese uyakhumbula bona umfowenu unamavundo nawe ,
40005024	tjhiya umnikelwakho lapho phambi kwe-aldari , ukhambe khonokho uyokubuyisana naye bese uyabuya-ke uzokunikela umnikelwakho .
40005025	“ Rhaba ulungise indaba naloyo okulwisako nisesendleleni yokuya ebandla , nakungasinjalo uzakunikela ezandleni zomgwebi , yena akunikele ezandleni zabalindi , uphoselwe ngesikhungweni .
40005026	Ngiqinisile ngithi kuwe uzakubhadla ngapho kufikela bewukhokhe ngitjho nopenyanakho wokugcina . ”
40005027	“ Nizwile bona abantu ekadeni batjelwa kwathiwa , ‘ Ungahlobongi . ’
40005028	Kodwana ngiyanitjela bona nanyana ngubani oqala umfazi amkhanuke sele ahlobonge naye ngehliziywenakhe .
40005029	Nakube ilihlo lakho langesigomeni likwenza wone , ligobhodlhe ulilahle ! Kungcono khulu ukulahlekelwa ngesinye sezitho zakho zomzimba kunobanyana umzimbakho woke uphoselwe ngesirhogweni .
40005030	Nangabe isandla sakho sangesigomeni sikwenza bona wone , siqunte usilahle ! Kungcono khulu ukulahlekelwa sisandla sakho kunobanyana umzimbakho woke uphoselwe ngesirhogweni . ”
40005031	“ Godu kwathiwa , ‘ Nanyana ngubani otlhalana nomkakhe kufanele amnikele incwadi yesahlukaniso . ’
40005032	Kodwana ngithi kini nanyana ngubani otlhala umkakhe ngaphandle kweenzathu zokuhlobonga , umbangela bona ahlobonge begodu nanyana ngubani othatha umfazi otlhaliweko uyahlobonga . ”
40005033	“ Nizwile bona abantu ekadeni batjelwa kwathiwa , ‘ Ungafungi ngamanga , kodwana yenza iimfungo owazenza kuSomnini . ’
40005034	Kodwana ngiyanitjela bona ningafungi nakanye , kungabi ngezulu ngombana lisihlalo sobukhosi sakaZimu ,
40005035	namkha ngephasi ngombana lisinabelo seenyawo zakhe , namkha ngeJerusalema ngombana lilidorobho leKosi ekulu .
40005036	Ungafungi ngehlokwakho ngombana angekhe watjhugulula ngitjho nasinye isihlutjhwana sibe mhlophe namkha sibe nzima .
40005037	Kwaphela yithi , ‘ Iye , iye ’ namkha , ‘ Awa , awa ’ . Okudlula lokhu kuvela komumbi . ”
40005038	“ Nizwile bona kwathiwa , ‘ Ilihlo ngelihlo , izinyo ngezinyo . ’
40005039	Kodwana kwanjesi ngithi kini : Ningajamelani nesikhohlakali . Umuntu nakuwahla emhlathini wangesigomeni , mnikele nomunye umhlathi .
40005040	Nakube kukhona ofuna ukukudosela ebandla kobana akwemuke isambatho sakho , mnikele nesinye .
40005041	Okukatelela bona ukhambe naye ikhilomitha elilodwa , khamba naye amakhilomitha amabili .
40005042	Yipha woke umuntu okubawa okuthileko , ungabagodleli ababoleka kuwe . ”
40005043	“ Nizwile bona kwathiwa , ‘ Thanda umuntu womphakathi uzonde isitha sakho . ’
40005044	Kodwana manjesi ngithi kini : Thandani izitha zenu , nithandazele labo abanizumako ,
40005045	ukuze nibe bantwana bakaYihlo osezulwini ngombana wenza ilanga lakhe liphumele abambi nabalungileko , anise nezulu kabalungileko nabakhohlakeleko .
40005046	Yeke nanithanda labo abanithandako , ninomvuzo bani na ? Angithi nabathelisi benza njalo ?
40005047	Godu nanibingelela abafowenu kwaphela , nizakuthi nibaphala ngani abanye abantu na ? Angithi nabatjhili bayakwenza lokho na ?
40005048	Yeke yibani ngabapheleleko njengombana noYihlo osezulwini aphelele ! ”
40006001	“ Yelelani bona ningenzi izenzo zenu zokulunga phambi kwabantu kobana banibuke ngombana nanenza njalo , angekhe nawufumana umvuzo wenu ovela kuYihlo osezulwini .
40006002	“ Nje-ke lokha nanipha abadududu , ningamemezeli ngeemporompita njengombana kwenza abazenzisi ngemasinagogini neendledlaneni ukuze bahlonitjhwe babantu . Ngiqinisile ngiyanitjela bona sele bamukele umvuzwabo ngokupheleleko .
40006003	Kodwana lokha nawupha abadududu , ungavumeli kobana isincele sakho sazi lokho okwenziwa sisidla sakho
40006004	ukuze umnikelwakho ube sekusithekeni . Ngaleyondlela uYihlo obona ekusithekeni uzakuvuza . ”
40006005	“ Lokha nawuthandazako , ungabi njengabazenzisi ngombana bathanda ukuthandaza bajamile ngemasinagogini nemajikeni weendledlana ukuze babonwe babantu . Ngiqinisile ngiyanitjela bona sele bawufumene umvuzwabo ngokupheleleko .
40006006	Kodwana wena nawuthandazako , ngena ngelawini lakho , uvale umnyango bese uthandaza kuYihlo ongabonwako . Nje-ke uYihlo obona lokho okwenziwa ngemsitheleni , uzakuvuza .
40006007	“ Nanithandazako , ningaratharathi njengabangakholwako , abadlumbana bonyana bazakuzwiwa ngebanga lamezwabo amanengi .
40006008	Ningabi njengabo ngombana uYihlo wazi enikudingako ningakambawi .
40006009	Nasi-ke indlela ekumele nithandaze ngayo ,
40006010	umbuso wakho awufike , intando yakho yenziwe ephasini njengombana kunjalo ezulwini .
40006011	Usiphe namhlanjesi isikwa sethu sangemihla .
40006012	Usilibalele amacalethu njengombana sibalibalela abanamacala kithi .
40006013	Ungasingenisi ekulingweni , kodwana yewusitjhaphulule kokumbi ngombana umbuso ungowakho , amandla nephazimulo ngokungapheliko . Amen . ’
40006014	“ Nanilibalela abantu abanitjhapheleko noYihlo osezulwini uzanilibalela .
40006015	Kodwana naningalibaleli abantu abanitjhapheleko noYihlo angekhe anilibalela imitjhapho yenu . ”
40006016	“ Nanizila ukudla , ningatjhitjhibalisi ubuso njengabazenzisi ngombana banyukubalisa ubuso babo ukubonisa abantu bonyana bazile ukudla . Ngiqinisile ngiyanitjela bona sele bamukele umvuzwabo ngokupheleleko .
40006017	Kodwana wena nawuzilako , hlamba ubuso bakho , ukame iinhluthu zakho
40006018	ukuze ungabonakali ebantwini kobana wena uzile ukudla , ngaphandle kwakaYihlo , ongabonwako . UYihlo obona okwenziwa ekusithekeni , uzakuvuza . ”
40006019	“ Ningazibekeli umnotho ephasinapha , lapha kunomvunya nokukhuna okurhayilako nalapha amasela afohla khona ebe .
40006020	Kodwana zibekeleni umnotho ezulwini lapha umvunya nokukhuna kungeze kwarhayila khona nalapha amasela angeze afohla ebe
40006021	ngombana lapha kunomnothwakho khona nehliziywakho ilapho . ”
40006022	“ Ilihlo lisibani somzimba . Nakube amehlwakho alungile , umzimbakho woke uzakuba nokukhanya .
40006023	Kodwana nakube amehlwakho mambi , umzimbakho woke uzakwembathwa bumnyama . Yeke nangabe umkhanyo ngaphakathi kwakho ubumnyama , maye bungangani ubumnyamobo ! ”
40006024	“ Akakho ongasebenzela abaphathi ababili . Uzakuzonda omunye athande omunye namkha azinikele ngokupheleleko komunye bese unyaza omunye . Anikwazi-ke ukulotjha uZimu khibe ngapha nilotjhana noMamoni . ”
40006025	“ Ngalokho-ke ngiyanitjela , ningakhathazeki ngepilwenu bona nizogomani namkha nizokuselani . Ningakhathazeki nangemizimbenu bona nizokwembathani . Kghani ipilo ayikaqakatheki khulu ukwedlula ukudla na ? Nomzimba awukaqakatheki khulu kunezambatho na ?
40006026	Qalani , iinyoni zomkayi azitjali , azivuni namkha zibeke ngeenlulwini . Kodwana uYihlo osezulwini uyazondla . Alo , nina anikaqakatheki khulu kuneenyoni na ?
40006027	Ngubani-ke phakathi kwenu ongangezelela i-awara linye epilwenakhe ngokukhathazeka na ?
40006028	“ Kubayini nikhathazeke ngezambatho na ? Qalani bona amakhwa wommango amila njani ; akasebenzi namkha aphothe intambo .
40006029	Kodwana ngiyanitjela bonyana ngitjho noSolomoni kibo boke ubuphaziphazi bakhe azange akhe embathe njengamanye wawo .
40006030	Nakube uZimu wembesa utjani bommango obukhona namhlanjesi kusasa butjhiswe ngomlilo , akazunembesa ukwedlula , nina bokukholwa okuncani na ?
40006031	“ Yeke ningathomi nikhathazeke bese nithi , ‘ Alo sizogomani nje ? ’ namkha , ‘ Sizokuselani ? ’ namkha , ‘ Sizokwembathani ? ’
40006032	Lezi zizinto abangakholwako abazigijimelako . Nje-ke uYihlo osezulwini uyazi bona niyazidinga izintwezi .
40006033	Kodwana funani qangi umbuswakhe nakho koke ukulunga kwakhe , nje-ke koke lokhu nakho nizakuphiwa khona .
40006034	Yeke ningakhathazeki ngelingomuso ngombana ilingomuso lizakukhathalela kwalo . Elinye nelinye ilanga lineenkathazo zalo ezaneleko . ”
40007001	“ Ningagwebi abanye , nakungasinjalo nani nizokugwetjwa
40007002	ngombana indlela enigweba ngayo abanye nani nizokugwetjwa ngayo .
40007003	“ Kubayini ukghona ukubona itserana engelihlweni lakamfowenu , kodwana uhlulwe kubona isigodo esingelihlweni lakho na ?
40007004	Ungatjho njani kumfowenu uthi , ‘ Angikhuphe itserana engelihlweni lakho , ’ khisibe wena unesigodokazi ngelihlweni lakho na ?
40007005	Wena mzenzisi ndina ! Thoma ukhuphe isigodokazi esingelihlweni lakho qangi , nje-ke uzakghona ukubona kuhle ukuze ukhuphe itserana engelihlweni lomfowenu .
40007006	“ Ninganikeli izinja okucwengileko , ningaphoseli amatjenu aligugu ezavukazaneni . Nanenza njalo , zizawagadangela ngeenyawo bese ziyajika zinidabudabula iinquqwana . ”
40007007	“ Bawani nizakuphiwa ; funani nizakufumana ; kokodani nizakuvulelwa
40007008	ngombana loyo naloyo obawako uzakuphiwa , ofunako uzakufumana , nokokodako uzakuvulelwa .
40007009	Ngubani phakathi kwenu ongathi umntwanakhe nabawa isikwa , amuphe ilitje na ?
40007010	Namkha kuthi nabawa ihlambi amuphe inyoka na ?
40007011	Nakube-ke nina , ngitjho nanyana nikhohlakele kangaka nje , nikwazi ukupha abantwabenu izipho ezihle , kangangani-ke uYihlo osezulwini ! Uzabapha izipho ezihle khulu labo abambawako .
40007012	“ Yeke kikho koke , yenza kabanye lokho ongathanda bonyana bakwenze kuwe ngombana lokhu ngokutjhiwo mthetho nabaphorofidi . ”
40007013	“ Ngenani ngesango elincani ngombana isango eliya ekubhujisweni likhulu nendlela yakhona ibanzi begodu banengi abakhamba ngayo .
40007014	Kodwana isango eliya ekuphileni lincani nendlela yakhona imkghotho begodu balibinzana abayifumanako . ”
40007015	“ Yelelani abaphorofidi bamanga . Beza kini bembethe njengezimvu kodwana ngaphakathi khisibe baziimpisi ezirhiribidelako .
40007016	Nizababona ngeenthelo zabo . Abantu bayawakha amadiribe emeveni namkha amakhiwani emthini womunga na ?
40007017	Ngokunjalo omunye nomunye umuthi omuhle uthela iinthelo ezihle , kodwana umuthi omumbi uthela iinthelo ezimbi .
40007018	Umuthi omuhle angekhe wathela iinthelo ezimbi , nomuthi omumbi angekhe wathela iinthelo ezihle .
40007019	Omunye nomunye umuthi ongatheli iinthelo ezihle uyaquntulwa uphoswe emlilweni .
40007020	Yeke-ke , nizababona ngeenthelo zabo . ”
40007021	“ Akusuye woke othi kimi , ‘ Kosi , Kosi ’ ozakungena embusweni wezulwini , kodwana kwaphela loyo owenza intando kaBaba osezulwini .
40007022	Mhlokho abanengi bazakuthi kimi , ‘ Kosi , Kosi , azange siphorofide ebizweni lakho besaqotjha amadimoni ngalo ibizo lakho senza neemangaliso ezinengi na ? ’
40007023	Yeke ngizabatjela emehlweni ngithi kibo , ‘ Azange khenginazi . Sukani kimapha , nina nkhohlakali ndina ! ’ ”
40007024	“ Yeke nanyana ngubani ozwa amezwami la , awenze , unjengomuntu ohlakaniphileko owakha indlwakhe phezu kwedwala .
40007025	Izulu lawuluka , imilambo yaphuphuma , ummoya waphephetha ngamandla phezu kwendlu leyo . Kodwana azange iwe ngombana yakhiwe phezu kwedwala .
40007026	“ Kodwana nanyana ngubani ozwa amezwami la , angawenzi , unjengomuntu osidlhadlha owakha indlwakhe phezu kwetjhwabatjhwaba .
40007027	Izulu lawuluka , imilambo yaphuphuma , ummoya waphephetha ngamandla phezu kwendlu leyo , nje-ke yawa . Kwaba kukhulu ukuwa kwayo ! ”
40007028	Kwathi bona uJesu aqede ukukhuluma izintwezi , isiqubuthu sarareka ngendlela afundisa ngayo
40007029	ngombana gade afundisa njengonegunya , ingasi ngendlela abafundisi bomthetho bebafundisa ngayo .
40008001	Kwathi uJesu selehlile entabeni , isiqubuthu esikhulu samlandela .
40008002	Indoda enekhwekhwe yeza kuye , yafese yaguqa phambi kwakhe , yathi kuye : “ Kosi , nawuthandako ungangihlambulula . ”
40008003	UJesu wathabulula isandla sakhe wakghwatha indoda leyo , wathi : “ Ngiyathanda , hlambuluka ! ” Khonokho indoda leyo yaphola .
40008004	Yeke uJesu wathi kiyo : “ Qinisekisa bona awutjeli muntu namunye , kodwana khamba unqophe kumphristi , ukhuphe isipho njengokomyalo kaMosi , kube bufakazi kibo . ”
40008005	Kwathi uJesu sele angene eKapernawumi , umphathimabutho wamhlangabeza abawa isizo ,
40008006	wathi : “ Kosi , ikhoboka lami liyagula ekhaya le , likhubazekile begodu liseenhlungwini . ”
40008007	UJesu wathi : “ Ngizakukhamba ngiyolipholisa . ”
40008008	Umphathimabutho waphendula wathi : “ Kosi angikafanelwa kukobana ungeza kwami . Khupha nje ilizwi , ikhoboka lami lizakuphola .
40008009	Nami ngokwami ngiphethwe , nginamajoni angaphasi kwami . Nangithi kelinye , ‘ Khamba ! ’ liyakhamba , nangithi , ‘ Yizapha ! ’ liyeza . Ngithi ekhobokeni lami , ‘ Yenza lokhu ! ’ bese liyenza . ”
40008010	Lokha uJesu nezwa lokhu , warareka bewathi ebantwini ebebamlandela : “ Ngiqinisile ngiyanitjela bona azange khengifumane noyedwa kwa-Israyeli onokukholwa okungaka .
40008011	Nje-ke ngiyanitjela bona abanengi bazakuvela ngepumalanga nangetjingalanga , bahlale phasi esidlweni no-Abrahamu , u-Isaka noJakopo embusweni wezulu .
40008012	Kodwana labo abangebombuso bazakulahlelwa ngaphandle ebumnyameni , lapha kuzakuba khona ukulila nokugedla kwamazinyo . ”
40008013	Yeke uJesu wathi kumphathimabutho : “ Khamba ! Kuzakwenzeka njengokukholwa kwakho . ” Ikhoboka lakhe laphola khonokho .
40008014	UJesu waya ngekumbeni kaPitrosi , wafunyana umkhwekazi kaPitrosi alele , aphethwe mgomani .
40008015	Wakghwatha isandla sakhe ; umgomani wamlisa , wavuka khonokho , wenzela uJesu okugonywako .
40008016	Kwathi nakuhlwako kwalethwa kuye abanengi ebebanamadimoni , waqotjha imimoya ngelizwi kwaphela bewapholisa abagulako .
40008017	Lokhu kwenzeka khona kuzakuzaliseka okwakhulunywa ngomphorofidi u-Isaya , nasithi : “ Khonapho yathwala ukugula kwethu , yatjatha iinsizi zethu . ”
40008018	Kwathi uJesu nabona isiqubuthu simzombelezile , wakhupha umyalo wokobana kweyanyelwe ngaphetjheya kwelwandle .
40008019	Umfundisi womthetho weza kuye wathi : “ Mfundisi , ngizakulandela nanyana kukuphi lapha uya khona . ”
40008020	UJesu wamphendula wathi : “ Iimpungutjha zinemigodi , iinyoni zineenhlakana , kodwana iNdodana yoMuntu ayinandawo yokubeka ihloko . ”
40008021	Omunye wabafundi wathi : “ Kosi , akhe ngiyokubulunga ubaba ntange . ”
40008022	Kodwana wamphendula wathi : “ Yewungilandele , lisa abafileko babulungane . ”
40008023	UJesu wangena ngemkhunjini ; abafundi bakhe bamlandela .
40008024	Khonokho , qala kwavuka isiwuruwuru esikhulu ngelwandle , umkhumbi wafuna ukucwila . Kodwana uJesu bekalele .
40008025	Abafundi baya kuye bamvusa bathi : “ Kosi ! Yewusisindise , safa ! ”
40008026	UJesu wabaphendula wathi : “ Kubayini nesabe nina bokukholwa okuncani na ? ” Yeke wavuka wakhalimela isiwuruwuru namaza , kwaba khona ukuthula okukhulu .
40008027	Abantu barareka , bathi : “ Mumuntu onjani-ke lo ? Ngitjho isiwuruwuru namaza kuyamlalela ! ”
40008028	Kwathi bona uJesu afike esifundeni seGadara ngaphetjheya kwelwandle , wahlangatjezwa babantu ababili abanamadimoni abaphuma emalibeni . Abantwaba gade banenturhu kangangobana abantu bebangasakghoni ukukhamba ngendlela leyo .
40008029	Qala , barhuwelela bathi : “ Usifunani wena Ndodana kaZimu na ? Uzele ukuzosihlunguphaza , isikhathi singakafiki na ? ”
40008030	Mlenzana nalapho bekukhona umhlambi wezavukazana , udla .
40008031	Yeke amadimoni arabhela uJesu athi : “ Nangabe uzosiqotjha lapha , khona-ke sithumela emhlambini wezavukazana lo . ”
40008032	UJesu wathi kiwo : “ Khambani ! ” Yeke akhamba angena ezavukazaneni . Woke umhlambi wagijimela ngerharheni , wadlhumukela ngelwandle , wafela ngemanzinapho .
40008033	Abelusi bezavukazana babaleka , bangena ngedorobheni , bafese babika koke lokho ngitjho nokwenzeke ebantwini abanamadimoni .
40008034	Yeke boke abantu bedorobho baphuma bayokuhlangabeza uJesu . Kwathi bonyana bambone , bamrabhela bona akhambe esifundeni sekhabo .
40009001	UJesu wangena ngemkhunjini , wayamela ngaphetjheya kwelwandle waya edorobheni lekhabo .
40009002	Qala abantu baletha kuye umuntu okhubazekileko , alele emkghadini . Kwathi bona uJesu abone ukukholwa kwabo , wathi emuntwini okhubazekileko loyo : “ Qina isibindi , ndodana , izono zakho zicolelwe . ”
40009003	Qala , abanye babafundisi bomthetho bathi omunye komunye : “ Umuntu lo ukhuluma ihlamba ! ”
40009004	Ngokwazi imizindlo yabo , uJesu wathi : “ Kubayini nizindla ngokumbi eenhliziyweni zenu na ?
40009005	Ngikuphi okulula kini ukuthi , ‘ Izono zakho zicolelwe ’ , nokuthi , ‘ Sikima , ukhambe ’ na ?
40009006	Ngizanibonisa-ke bona iNdodana yoMuntu inamandla ephasinapha wokucolela izono . ” Yeke wathi emuntwini okhubazekileko : “ Sikima , uthathe umkghadakho ukhambe uye ekhaya ! ”
40009007	Umuntu loyo wasikima waya ekhaya .
40009008	Kwathi bonyana abantu bakubone lokho , besaba , badumisa uZimu ophe abantu amandla angaka .
40009009	UJesu wathi nasuka lapho ; wabona umuntu ekuthiwa nguMatewu , ahlezi ngekumbeni yomthelo . Wathi kuye : “ Ngilandela . ” UMatewu wasikima wamlandela .
40009010	Kwathi uJesu asagoma ngekumbeni kaMatewu , kwafika abathelisi abanengi nezoni , bahlanganela noJesu nabafundi bakhe ekudleni .
40009011	Lokha abaFarisi nababona lokhu babuza abafundi bakhe bathi : “ Kubayini umfundisenu agoma nabathelisi nezoni na ? ”
40009012	UJesu nezwa lokhu wabaphendula wathi : “ Abantu abaphilileko abayidingi inyanga , kodwana ifunwa ngabagulako kwaphela .
40009013	Kodwana khambani niyokufunisisa bona umtlolo lo uthini lokha usithi , ‘ Ngilulukela ukwethembeka , ingasi umhlabelo . ’ Angikazeli ukuzokubiza abantu abalungileko , kodwana ngizele ukuzokubiza izoni . ”
40009014	Yeke abalandeli bakaJwanisi beza kuJesu bambuza bathi : “ Kubangelwa yini thina nabaFarisi sizila ukudla , kodwana abafundi bakho bona abazili ukudla na ? ”
40009015	UJesu wabaphendula wathi : “ Abayeni bomkhwenyana bangazila njani khisibe usesenabo na ? Isikhathi sizakufika sokobana umkhwenyana asuswe kibo , ngesikhatheso-ke , bazakuzila ukudla .
40009016	“ Akakho otjheza isambatho esidala ngesitjheza esitjha ngombana isitjheza esitjha sizakurharhabuluka esambathwenapho , sidale itjhuba eledlula lokuthoma .
40009017	Godu akuthelwa iwayini elitjha ngeenkhwameni ezidala zewayini , nakungasinjalo iinkhwama zizakurathuka , iwayini liphalake , konakale iinkhwamezo . Kunalokho iwayini elitjha lithelwa ngeenkhwameni ezitjha , kulondeke kokubili . ”
40009018	Kwathi uJesu asakhuluma lokhu , kweza umphathi wesinagogi wafese waguqa phambi kwakhe , wathi : “ Indodakazami iqeda ukuhlongakala , yewuze uzoyibeka izandla khona izakuphila . ”
40009019	Yeke uJesu wasikima wamlandela nabafundi bakhe bakhamba naye .
40009020	Khonapho umfazi obekaphopha iingazi iminyaka elitjhumi nambili weza ngemva koJesu , wafika wakghwatha umphetho wesambatho sakhe .
40009021	Wazitjela wathi : “ Nange ngingakghwatha nje isambatho sakhe kwaphela , ngizakuphola . ”
40009022	UJesu waphenduka , wambona , wathi : “ Yiba nesibindi , ndodakazi ! Ukukholwa kwakho kukupholisile . ” Nje-ke umfazi loyo waphola khonokho .
40009023	Kwathi uJesu nangena ngekumbeni yomphathi wafumana ababethi beempalapala nesiqubuthu ebesenza itjhada ,
40009024	wathi : “ Phumani noke ! Umntazana akakafi , ulele . ” Kodwana bamhleka .
40009025	Kwathi bona kukhutjhelwe isiqubuthu ngaphandle , uJesu wangena ngelawini lomntazana wambamba ngesandla , wavuka .
40009026	Iindaba ngalokhu zarhatjheka nesifundeso soke .
40009027	UJesu nasuka lapho walandelwa madoda amabili aphopheleko amrhuwelela athi : “ Ndodana kaDavida , sirhawukele ! ”
40009028	Kwathi bona angene ngekumbeni , iimphofu ezimbili zeza kuye , wazibuza wathi : “ Niyakholwa bona ngingakghona ukwenza lokho na ? ” Zamphendula zathi : “ Iye , Kosi ! ”
40009029	Yeke uJesu wakghwatha amehlwazo wathi : “ Akwenzeke njengokukholwa kwenu ! ”
40009030	Zaphophuluka . UJesu waziyelelisa khulu , wathi : “ Qinisekisani bona kungabi namuntu owazi ilitho ngalokhu ! ”
40009031	Kodwana zakhamba zarhatjha iindaba ngaye kiso soke isifunda .
40009032	Kwathi lokha nabaphumako , kwalethwa kuJesu umuntu ogade anedimoni begodu asimumu .
40009033	Ngemva kobana idimoni liqotjhiwe , umuntu obegade asimumu wakhuluma . Isiqubuthu sarareka sabe sathi : “ Into enje azange kheyibonwe kwa-Israyeli ! ”
40009034	Kodwana abaFarisi bathi : “ Uqotjha amadimoni ngombusi wamadimoni . ”
40009035	UJesu wadabula imizi nemizana , wafundisa ngemasinagogini wabo , watjhumayela ivangeli lombuso kaZimu , wapholisa abantu abaphethwe mihlobo ngemihlobo yobulwelwe nezifo .
40009036	Kwathi bona abone iinqubuthu , wazirhawukela ngombana gade zihlukumeziwe begodu zinganamandla , zifana nezimvu ezingenamelusi .
40009037	Yeke wathi ebafundini bakhe : “ Isivuno sinengi , kodwana iinsebenzi zilibinzana .
40009038	Bawani iKosi yesivuno bona ithumele iinsebenzi esiminayo yesivuno . ”
40010001	UJesu wabizela abafundi bakhe abalitjhumi nambili kuye , wabanikela amandla wokuqotjha imimoya emimbi nokwelapha woke amalwelwe nezifo .
40010002	Naka amabizo wabapostoli abalitjhumi nambili : Wokuthoma nguSimoni okuthiwa nguPitrosi nomfowabo u-Andrisi ; uJakopo nomfowabo uJwanisi , amadodana kaZebediya ;
40010003	uFlebhe noBharitholomeyusi , uTomasi noMatewu umthelisi ; uJakopo umsa ka-Alfiyosi , uThadiyosi ;
40010004	uSimoni umZelothe kanye noJudasi Iskariyodi owakhaphela uJesu .
40010005	Laba abalitjhumi nambili bathunywa nguJesu nemilayezo elandelako : “ Ningayi hlangana nabatjhili begodu ningangeni ngitjho nakowodwa umuzi wamaSamariya .
40010006	Ngangcono niye ezimvini ezilahlekileko zakwa-Israyeli .
40010007	Ekukhambeni kwenu , tjhumayelani umlayezo lo , ‘ Umbuso wezulu ubandamele ! ’
40010008	Pholisani abagulako , nivuse abafileko , nihlambulule labo abaphethwe likhwekhwe , niqotjhe amadimoni . Namukeliswe ngesihle , yeke nani yiphani ngesihle .
40010009	Ningaphathi igolide , isiliva namkha ikoporo emabhandenenu .
40010010	Ningaphathi imbada yokukhombela ekhambeni lenu , esinye isambatho , amapatlagwana namkha intonga ngombana isisebenzi kufanele sinikelwe esikuhlongako .
40010011	“ Nanyana kungaba ngiliphi idorobho namkha umuzi eningena kiwo , funani umuntu owazisako , nihlale kwakhe bekube kumhlana nikhambako .
40010012	Akuthi naningena emzini , nilotjhise .
40010013	Nangabe abantu ekhayenelo bayanamukela , ukuthula kwenu akuhlale lapho ; kodwana nabanganamukeliko , ukuthula kwenu akubuyele kini .
40010014	Nakube anamukeleki namezwenu akalalelwa , yenithintithe ithuli eenyaweni zenu , niphume ekhayenelo namkha emzini lowo .
40010015	Ngiqinisile ngiyanitjela bona kuzokuba ngcono enarheni yeSodoma neGomora ngomhla wokuphela kunomuzi lowo . ”
40010016	“ Qalani , nginithuma njengezimvu hlangana neempisi . Ngalokho hlakaniphani njengeenyoka , nibe msulwa njengamazuba .
40010017	Hlalani nibaqaphele abantu abazanibamba banise ebandla , banirithe ngemasinagoginabo .
40010018	Nizakulethwa phambi kwababusi namakhosi ngebanga lami , kube bufakazi kibo nakabatjhili .
40010019	Lokha nabanibambako , ningakhathazeki kobana nizokuthini namkha niyibeke njani indaba , nakufika isikhathi nizanikukelwa bona nithini
40010020	ngombana akusini enizabe nikhuluma , kodwana kuzabe kunguMoya kaYihlo okhuluma ngani .
40010021	“ Umfo uzakukhaphela umfo ekufeni nobaba akhaphele umntwanakhe , abantwana bazakuvukela ababelethi , bababulale .
40010022	Boke bazanizonda ngebanga lebizo lami , kodwana loyo obambelela bekube sekupheleni , uzakusindiswa .
40010023	Lokha nabanizumako kelinye idorobho , balekelani kelinye . Ngiqinisile ngiyanitjela bona angekhe naqeda ukudabula emadorobheni wakwa-Israyeli , iNdodana yoMuntu ingakafiki .
40010024	“ Umfundi akasingaphezu komfundisakhe ; nekhoboka alisingaphezu kwekosalo .
40010025	Kumanele umfundi bona abe njengomfundisakhe , nekhoboka laneliswe kukuba njengekosalo . Nangabe ihloko yomuzi ibizwa bona nguBhelzabhulu , nje-ke amanye amalunga womndeni azakubizwa ngamabizo asabekako ! ”
40010026	“ Ngalokho-ke ningabesabi . Koke okugutjuzesiweko kuzokugutjululwa , yoke ifihlo izokuvezwa emtarini .
40010027	Enginitjela khona ebumnyameni kukhulumeni ekukhanyeni , enihletjelwa khona , kurhuweleleni niphezu kwephahla .
40010028	Ningabesabi labo ababulala umzimba babhalelwe mphefumulo . Kungcono nesabe loyo okghona ukubhubhisa umphefumulo nomzimba esirhogweni .
40010029	Iinyoni ezimbili azithengwa ngesipaparwana sinye semali na ? Khonapho ayikho nayinye yazo ezakuwela phasi ngaphandle kwemvumo kaYihlo .
40010030	Ngitjho neenhluthu ehlokwakho zibalwe zoke .
40010031	Yeke ningesabi ; niqakatheke khulu kuneenyoni ezinengi ! ”
40010032	“ Ngiloyo naloyo ongivumako phambi kwabantu , nami ngizomvuma phambi koBaba osezulwini .
40010033	Kodwana ongiphikako phambi kwabantu , nami ngizomphika phambi koBaba osezulwini .
40010034	“ Ningadlumbani bona ngilethe ukuthula ephasinapha . Awa , angikalethi ukuthula , kodwana ngilethe isabula .
40010035	“ Ngize bona ngizokuraranisa indodana noyise , indodakazi nonina , umalukazana nonosokana .
40010036	Izitha ezikulu zomuntu izaba ngebekhabo .
40010037	“ Othanda uyise nonina ukudlula mina , akakangifaneli . Othanda indodanakhe namkha indodakazakhe ukudlula mina , akakangifaneli .
40010038	Nanyana ngubani ongatjathi isiphambano sakhe , angilandele , akakangifaneli .
40010039	Loyo ogodla ipilwakhe izomlahlekela ; kodwana ozokulahlekelwa yipilwakhe ngebanga lami , uzayizuza . ”
40010040	“ Loyo onamukelako , wamukela mina ; loyo owamukela mina , wamukela loyo ongithumileko .
40010041	Loyo owamukela umphorofidi ebizweni lomphorofidi , uzakufumana umvuzo womphorofidi , nowamukela olungileko ebizweni lolungileko , uzakufumana umvuzo wolungileko .
40010042	Nanyana ngubani oseza omunye wabancancanaba ngitjho ithosana lamanzi aqandako ngombana amfundi wami , ngiqinisile ngiyanitjela bona angeze alahlekelwa mvuzwakhe . ”
40011001	Ngemva kobana uJesu aqede ukuyala abafundi bakhe abalitjhumi nambili , wasuka lapho wayokufundisa bewatjhumayela emadorobheni weGalile .
40011002	Kwathi bona uJwanisi ezwe asese ngesikhungweni ngalokho obekwenziwa nguKrestu , wathumela abanye babafundi bakhe kuye
40011003	kobana bayombuza bathi : “ Unguye olindelwe bona afike , namkha silinde omunye na ? ”
40011004	UJesu waphendula wathi : “ Khambani nibuyele emuva nifese nibikele uJwanisi ngenikuzwileko nenikubonileko :
40011005	Iimphofu ziyabona , iinrhurhubi ziyakhamba , abanekhwekhwe bayahlanjululwa , iinthulu ziyezwa , abafileko bayavuswa begodu ivangeli litjhunyayelwa nakilabo abadududu .
40011006	Ubusisiwe ongakhubekiko ngami . ”
40011007	Kwathi abafundi bakaJwanisi nabakhambako , uJesu wakhuluma ngoJwanisi eenqubuthwini , wathi : “ Beniphumele ukuyokubonani erhalawumbeni na ? Umhlanga udengezeliswa mumoya na ?
40011008	Kanti beniphumele ukuyokubonani na ? Umuntu owembethe izambatho zakanokutjho na ? Abantu abambatha njalo bahlala ngeenkumbeni zamakhosi !
40011009	Kanti beniphumele ukuyokubonani na ? Kghani ukubona umphorofidi ? Iye , ngiyanitjela nabona okudlula umphorofidi .
40011010	Nguye lo okutlolwe ngaye kwathiwa , “ ‘ Qala , ngithuma isithunywa sami phambi kwakho , esizakulungisa indlela phambi kwakho . ’
40011011	“ Ngiqinisile ngiyanitjela bona akukho noyedwa phakathi kwalabo ababelethwe ngowesifazi owavela waba mkhulu kunoJwanisi uMbhabhadisi . Nanyana kunjalo , omncani embusweni wezulu , mkhulu kunoJwanisi .
40011012	Kusukela emihleni kaJwanisi uMbhabhadisi bekube gadesi , umbuso wezulu bewuseze uphangwa , abantu abawuphangako bayawuhluthula .
40011013	Boke abaphorofidi nomthetho baphorofida bekwafika uJwanisi .
40011014	Nakube nizimisele ukwamukela lokho , yena ungu-Eliya ozako .
40011015	Oneendlebe akezwe !
40011016	“ Kodwana ngizasifanisa nani nje isizukulwana sanamhlanjesesi ? Sinjengabantwana abahlezi eendaweni zokuthengisa baseze babizana bathi ,
40011017	“ ‘ Sanidlalela inghwani , kodwana azange nigide ! Sarhahlawula , kodwana azange nilile ! ’
40011018	“ UJwanisi wafika angagomi begodu angaseli , nje-ke bathi , ‘ Unedimoni ’ .
40011019	INdodana yoMuntu yafika igoma begodu isela , bathi , ‘ Naso-ke isirhiribideli nesidakwa , umngani wabathelisi nezoni ! ’ Ubuhlakani bubonakala buliqiniso ngezenzo zabo . ”
40011020	Yeke uJesu wathoma ukusola amadorobho lapha bekwenziwe khona ubunengi bemikarisomraro ngombana abantu bakhona azange baphenduke ,
40011021	wathi : “ Uzazizwa wena Rhorazini ! Uzazizwa nawe Bhethe-Sayida ! Nakube imikarisomraro eyenziwe kuwe le beyenziwe eTirosi neTsidoni , ngabe kade baphenduka ngokwembatha iinzilo bebazirhatjhe ngomlotha .
40011022	Ngiqinisile ngiyanitjela bona ngomhla wokuphela uZimu uzokuba nesirhawu esikhulu ebantwini beTirosi neTsidoni kunani !
40011023	“ Khulu kuwe Kapernawumi . Uzakuphakanyiselwa ezulwini na ? Awa , uzokuphoselwa phasi esirhogweni ngombana nabethana imikarisomraro eyenzeke kuwe beyenzeke eSodoma , ngabe isekhona nanamhlanjesi !
40011024	“ Kodwana ngiqinisile ngiyanitjela bonyana ngomhla wokuphela , inarha yeSodoma izakurhawukelwa khulu kunani . ”
40011025	Ngesikhatheso uJesu wathi : “ Ngiyakudumisa Baba , mnikazi wezulu nephasi ngombana abahlakaniphileko nabafundileko ubafihlele lokhu , kodwana wakwembulela abancancani .
40011026	Iye Baba , ngaleyondlela kube kuhle kuwe .
40011027	“ Koke ngikunikelwe nguBaba . Akakho owazi iNdodana ngaphandle koBaba begodu akakho owazi uBaba ngaphandle kweNdodana kanye nalabo iNdodana ethanda ukubambulela yena .
40011028	“ Yizani kimi noke nina enidiniweko nenidisibezekako , mina ngizaniphumuza .
40011029	Thwalani ijogi lami , nifunde kimi ngombana ngimnene begodu ngithobile ngehliziyo , imimoya yenu izakufumana ukuphumula
40011030	ngombana ijogi lami lilula nomthwalo wami awudisibezi . ”
40012001	Ngesikhatheso uJesu warabhula hlangana namasimu wekoroyi ngeSabatha . Abafundi bakhe bebalambile , yeke bathoma ukukha iinqwambi zekoroyi , bagoma .
40012002	Kwathi abaFarisi nababona lokho , bathi kuJesu : “ Qala , abafundi bakho benza okuphambene nomthetho weSabatha . ”
40012003	Wabaphendula wathi : “ Azange khenifunde bona uDavida wenzani lokha yena nabakhambisani bakhe nagade balambile na ?
40012004	Wangena ngekumbeni kaZimu , yena nabakhambisani bakhe , bagoma izikwa ezahlukaniselweko ebekungasimthetho kobana bangazigoma , kwaphela abaphristi bodwa .
40012005	Kghani azange khenifunde emthethweni kaMosi bona ngeSabatha abaphristi bayalona ilangelo kodwana bangabi nomlandu na ?
40012006	Ngiyanitjela bonyana kukhona lapha okukhulu kunethempeli .
40012007	Nabegade nisazi bonyana atjho ukuthini amezwi la , ‘ Ngilulukela ukwethembeka , ingasi umhlabelo . ’ beningekhe nabalahla abamsulwa
40012008	ngombana iNdodana yoMuntu yiKosi yeSabatha . ”
40012009	UJesu wasuka lapho waya ngesinagogini ,
40012010	lapho bekunomuntu wesandla esirholopheleko . Bambuza bathi : “ Kumthetho ukupholisa ngeSabatha na ? ” Bambuza lokho ukuze bakghone ukumsola .
40012011	Wathi kibo : “ Nakube omunye wenu unemvu , bese irhohlomela ngemgodini ngeSabatha , angeze ayilalamela ayikhuphe na ?
40012012	Umuntu uqakatheke khulu kunemvu ! Ngalokho-ke kumthetho ukwenza okuhle ngeSabatha . ”
40012013	Nje-ke wathi emuntwini loyo : “ Thabulula isandla sakho . ” Yeke wasithabulula , sathabuluka , safana nesinye .
40012014	AbaFarisi bakhamba , bayokwenza amano wokubulala uJesu .
40012015	Sele akulemukile lokho , uJesu wakhamba lapho ; isiqubuthu esikhulu samlandela . Wapholisa boke abagulako .
40012016	Wabayelelisa bonyana bangavezi nakoyedwa bonyana ungubani .
40012017	Wenza lokhu khona kuzakuzaliseka okwakhulunywa ngomphorofidi u-Isaya nasithi :
40012018	“ Qala , incekwami engiyikhethileko , engiyithandako nengithokozako ngayo . Ngizakubeka uMoyami phezu kwayo nje-ke izakumemezela iingwebo ezizweni .
40012019	Angeze yaba nombango namkha irhuwelele , akunamuntu ozakuzwa iphimbo layo eendledlaneni .
40012020	Umhlanga otshinyekileko ayizukuwukhambiselela nesibani esififiyelako ayizukusicima , kufikela lapha iphumelelisa khona ukulunga , kuhlule .
40012021	Izizwe zoke zizakubeka ithemba lazo ebizweni layo . ”
40012022	Yeke kwalethwa kuJesu umuntu onedimoni , asiphofu begodu asimumu . UJesu wampholisa , wakghona ukubona nokukhuluma .
40012023	Soke isiqubuthu sarareka , sabuza sathi : “ Kungaba yiNdodana kaDavida le na ? ”
40012024	Kodwana kuthe lokha abaFarisi nabezwa lokhu , bathi : “ KungoBhelzabhulu ikosi yamadimoni kwaphela kobana umrhali lo akwazi ukuqotjha amadimoni . ”
40012025	UJesu wayazi imizindlo yabo , wathi kibo : “ Omunye nomunye umbuso olwa wodwa uzakupheliswa ; elinye nelinye idorobho namkha ikhaya elilwa lodwa angeze lajama .
40012026	Nakube uSathana uqotjha uSathana , kutjho bona wehlukene yedwa . Alo , umbuswakhe ungajama njani na ?
40012027	Nakube mina ngiqotjha amadimoni ngoBhelzabhulu , abantu benu bona bawaqotjha ngani ? Ngalokho-ke bazakuba bagwebi benu .
40012028	Kodwana nakube ngiqotjha amadimoni ngoMoya kaZimu , khona-ke umbuso kaZimu sewufikile phezu kwenu .
40012029	“ Godu umuntu angangena njani ngekumbeni yetsitsirimba abe athathe ipahlayo ngaphandle kobana athome ngokubopha itsitsirimba leyo ntange na ? Ngemva kwalapho-ke adlelezele ikumba leyo .
40012030	“ Loyo ongasingakimi ujamelene nami , naloyo ongabutheleli nami uyahlakaza .
40012031	Yeke ngithi kini : Abantu bazokulitjalelwa soke isono nokuhlambalaza , kodwana loyo ohlambalaza uMoya oCwengileko angeze alitjalelwa .
40012032	Nanyana ngubani okhuluma igama elijamelene neNdodana yoMuntu uzakulitjalelwa , kodwana nanyana ngubani okhuluma ngokujamelana noMoya oCwengileko angeze alitjalelwa , kungaba semihleni le namkha emihleni ezako . ”
40012033	“ Nanithi umuthi muhle , vumani bona neenthelo zawo zihle , kodwana nanithi umuthi mumbi , vumani bona neenthelo zawo zimbi ngombana umuthi wazeka ngeenthelo zawo .
40012034	Nina nzalo yeenyoka ndina , yini ehle eningayikhuluma nanikhohlakele kangaka ? Ngambala okuvinyilika ekuphuphumeni kwehliziyo , umlomo ukukhuphela ngaphandle .
40012035	Umuntu olungileko ukhupha okulungileko emnonwenakhe olungileko ; nomuntu omumbi ukhupha okumbi emnonwenakhe omumbi .
40012036	“ Kodwana ngiyanitjela bonyana umuntu uzaziphendulela ngelanga lokwahlulelwa mayelana nelinye nelinye ilizwi alikhulume butjhophori .
40012037	Ngamezwakho uzakuhlanjululwa , ngamezwakho uzakulahlwa . ”
40012038	Yeke abanye babafundisi bomthetho nabaFarisi bathi kuJesu : “ Mfundisi , sifuna khewusenzele isibonakaliso somkarisomraro . ”
40012039	Waphendula wathi : “ Isizukulwana esikhohlakeleko nesihlobongako sibawa isibonakaliso somkarisomraro ! Kodwana akukho nasinye isibonakaliso esizakunikelwa sona ngaphandle kwesomphorofidi uJona .
40012040	Njengombana uJona wahlala amalanga amathathu nobusuku obuthathu ngendeni yehlambi ekulu , nje-ke neNdodana yoMuntu izakuhlala amalanga amathathu nobusuku obuthathu ngemathunjini wephasi .
40012041	Amadoda weNiniva azakujama ebandla amangalele isizukulwanesi ngombana atjhuguluka lokha uJona natjhumayelako . Nje-ke omkhulu kunoJona sele akhona .
40012042	Indlovukazi yesewula izakujama ebandla imangalele isizukulwanesi ngombana yona yasuka epelazwe yazokulalela ukuhlakanipha kwakaSolomoni . Nje-ke , omkhulu kunoSolomoni sele akhona . ”
40012043	“ Lokha ummoya omumbi nawuphuma emuntwini , ugelagela eendaweni ezomileko ufunane nendawo yokuphumula kodwana ungayifumani .
40012044	Khonapho-ke uzazitjela uthi , ‘ Ngizakubuyela ekumbeni engayitjhiyako ’ , kuthi nawufikako ufunyane ikumba leyo inganamuntu , ithanyelwe beyabutheka kuhle .
40012045	Nawusuka lapho-ke uyakhamba uyokulanda eminye imimoya elikhomba ekhohlakele khulu kunawo bese iyeza izokuhlala ngapho . Isiphetho somuntu loyo siba simbi khulu kunekuthomeni . Kuzakuba njalo-ke nesizukulwaneni esikhohlakelekwesi . ”
40012046	Kwathi uJesu asakhuluma nesiqubuthu , kwafika unina nabafowabo bajama ngaphandle , bafuna ukukhuluma naye .
40012047	Omunye umuntu wathi kuye : “ Unyoko nabafowenu bayakufuna ngaphandle , babawa ukukhuluma nawe . ”
40012048	UJesu waphendula wathi : “ Ngubani umma , bobani abafowethu na ? ”
40012049	Waqalisa ngebafundini bakhe wathi : “ Qalani ! Nangu umma nabafowethu .
40012050	Loyo owenza okufunwa nguBaba osezulwini ungumfowethu , ungudadwethu begodu ungumma . ”
40013001	Khona mhlokho uJesu waphuma ngekumbeni wayokuhlala eqadi kwelwandle .
40013002	Kwabuthana kuye isiqubuthu esikhulu kangangobana wangena ngemkhunjini , wahlala phasi khibe abantu bajame eligwini .
40013003	Wabatjela okunengi asebenzisa imifanekiso , wathi : “ Kwaphuma umtjali wayokutjala imbewu .
40013004	Kwathi nasarhatjha imbewu njalo , enye yawela eqadi kwendlela , kwafika iinyoni zayidla .
40013005	Enye yawela ekhetheni , lapha bekunganaqulwani enengi khona . Yamila msinyana ngombana iqulwani gade iyincani .
40013006	Kodwana kwathi lokha ilanga naliphumako , iintjalo zarhabuka bezatjhwaba ngombana bezinganamirabhu .
40013007	Enye imbewu yawela emeveni , akhula , abe ayiminyezela .
40013008	Kodwana enye imbewu yawela equlwanini ehle , yakhiqiza isivuno esathela ngekhulu , ngamatjhumi asithandathu , nangamatjhumi amathathu kwalokho okutjaliweko . ”
40013009	“ Oneendlebe akezwe ! ”
40013010	Abafundi beza kuJesu , bambuza bathi : “ Kubayini ukhuluma nabantu ngemifanekiso na ? ”
40013011	Waphendula wathi : “ Ilwazi leemfihlakalo zombuso wezulu linikelwe nina , kodwana bona abakanikelwa .
40013012	Ngambala loyo onelitho uzokungezelelelwa ukuze abe nokunengi . Kodwana onganalitho uzokwemukwa ngitjho nokuncancani anakho .
40013013	Kungalokho ngikhuluma nabo ngemifanekiso ngombana , “ nanyana barhudule amehlo nje , ababoni ilitho , nanyana badose iindlebe nje , abezwa namkha abalemuki do .
40013014	Ngabo , isiphorofido saka-Isaya siyaphetheka sokuthi , ‘ Nizakusoloko nisizwa kodwana ningazwisisi . Nizakusoloko nibona kodwana ningalemuki .
40013015	Ngambala iinhliziyo zabantwaba zilikhuni , iindlebe zabo zizwela kude namehlwabo bawavalile . Nakungasinjalo bebazakubona ngamehlwabo , bezwe ngeendlebe zabo , balemuke ngeenhliziyo zabo , baphenduke , nje-ke bengizabapholisa . ’ ”
40013016	“ Kodwana abusisiwe amehlwenu ngombana ayabona , neendlebe zenu ngombana ziyezwa .
40013017	Ngambala ngiqinisile ngithi kini : Abaphorofidi abanengi nabantu abalungileko bakhanukela ukubona lokho enikubonileko , kodwana azange bakubone , nokuzwa enikuzwileko , kodwana azange bakuzwe . ”
40013018	“ Lalelani-ke bonyana umfanekiso ngomtjali utjho ukuthini .
40013019	Nanyana ngubani ozwa umlayezo ngombuso kodwana angawulemuki , unjengembewu ewele eqadi kwendlela , omumbi wafika wahluthula lokho okutjalwe kuye .
40013020	Loyo owamukela imbewu eyawela ekhetheni ngiloyo ozwa ilizwi , alamukele msinyana ngethabo .
40013021	Kodwana ngebanga lokobana anganamrabhu , ubambelela isikhatjhana kwaphela . Lokha nakufika imiraro namkha ukurhayilwa ngebanga lelizwi , uwohloka msinyana .
40013022	Owamukela imbewu eyawela hlangana nameva ngiloyo ozwa ilizwi , kodwana amatshwenyeko wepilo le , kanye nokuyengwa bugwili , kwayiminyanisa bekwayenza yangaba neenthelo .
40013023	Kodwana owamukela imbewu eyawela equlwanini ehle ngiloyo ozwa ilizwi , alilemuke . Ukhiqiza isivuno esithela ngokubuyelelwe ngekhulu , ngamatjhumi asithandathu namkha ngamatjhumi amathathu kwalokho okutjaliweko . ”
40013024	UJesu wabatjela umfanekiso omunye wathi : “ Umbuso wezulu unjengomuntu owatjala imbewu ehle esiminakhe .
40013025	Kodwana kwathi woke umuntu asalele , isitha sakhe safika satjala ikhula hlangana nekoroyi sabe sakhamba .
40013026	Kwathi lokha ikoroyi nayikhulako ithoma nokuphalaza nekhula nalo lazipha amandla .
40013027	Iinceku zomuntu loyo zeza kuye , zafika zathi , ‘ Kosi , azange utjale imbewu ehle esiminakho na ? Alo , ikhuleli libuyaphi ? ’
40013028	Waphendula wathi , ‘ Sisitha esenze lokhu . ’ Zambuza zathi , ‘ Ufuna bona siyoliruthula na ? ’
40013029	Waphendula wathi , ‘ Awa ngombana naniruthula ikhula , ningahle niruthule nekoroyi ehlanu kwalo .
40013030	Lisani kukhule kokubili njalo ndawonye bekube sikhathi sokuvuna . Ngesikhatheso ngizakutjela abavuni ngithi : Thomani ngokubuthelela ikhula bese nilibopha libe ziinyanda kobana liyokutjhiswa ; ngemva kwalokho-ke nibuthelele ikoroyi niyithele ngesilulwini sami . ’ ”
40013031	UJesu wabatjela umfanekiso omunye godu wathi : “ Umbuso wezulu ufana nembewu yemastadi eyathathwa mumuntu wayitjala esiminakhe .
40013032	Nanyana iyimbewu encani kinazo zoke , kodwana nayikhulako iba sitjalo esikhulu ukuzedlula zoke esimini , ibe mumuthi lapha iinyoni zomkayi zifika zakhele khona eengaleni zawo . ”
40013033	Godu uJesu wabatjela omunye umfanekiso wathi : “ Umbuso wezulu ufana nesibiliso esathathwa mfazi wasihlanganisa neflowuru enengi kufikela lapha ihlama ikhukhumala khona . ”
40013034	UJesu wakhuluma koke lokhu esiqubuthwini ngemifanekiso , akunalitho alikhuluma kiso ngaphandle kokusebenzisa umfanekiso .
40013035	Ngalokho kwazaliseka okwakhulunywa mphorofidi nasithi : “ Ngizakuvula umlomami ngomfanekiso , ngiphuphume iimfihlakalo zekadeni . ”
40013036	Yeke watjhiya isiqubuthu , waya ngekumbeni . Abafundi bakhe beza kuye bathi : “ Akhe usihlathululele umfanekiso wekhula esimini . ”
40013037	Wabaphendula wathi : “ Owatjala imbewu ehle yiNdodana yoMuntu .
40013038	Isimu liphasi , imbewu ehle madodana wombuso . Ikhula madodana wokhohlakeleko
40013039	bese isitha esitjala ikhula nguSathana . Isivuno kuphela kwesikhathi ; abavuni ziingilozi .
40013040	Njengombana ikhula liyabuthelelwa belitjhiswe ngemlilweni , kuzokuba njalo-ke ekupheleni kwesikhathi .
40013041	INdodana yoMuntu izakuthumela iingilozi zayo ukuyokubuthelela embusweni wayo yoke into ebanga isono nabo boke abenza ubukhohlakali .
40013042	Zizabaphosa ngekehleni yomlilo obukhali , lapha kuzakuba khona ukulila nokugedla kwamazinyo .
40013043	Nje-ke abalungileko bazakuphazima njengelanga embusweni kaYise wabo . Oneendlebe akezwe ! ”
40013044	“ Umbuso wezulu ufana nomnotho ofihlwe esimini . Lokha umuntu nawufunyanako , uyawufihla godu , bese kuthi ekuthabeni kwakhe akhambe ayokuthengisa koke anakho , athenge isimu leyo .
40013045	“ Godu umbuso wezulu ufana nomthengi ofunana namatje aligugu .
40013046	Lokha nafumana elinenani eliphezulu , uyakhamba ayokuthengisa koke anakho , athenge ilitjelo .
40013047	“ Godu umbuso wezulu ufana nenede eyehliselwa ngelwandle , yabamba yoke imihlobo yeenhlambi .
40013048	Kuthe bona izale , ababambi beenhlambi bayidosela ngaphandle eligwini . Yeke bahlala phasi bahlukanisa iinhlambi ; ezihle zafakwa ngeenqwebini , kwathi ezingakalungi bazilahla .
40013049	Kuzokuba njalo-ke ekupheleni kwesikhathi . Iingilozi zizakufika zehlukanise abakhohlakeleko kabalungileko ,
40013050	bese zibaphosela ngekehleni yomlilo obukhali , lapha kunokulila nokugedla kwamazinyo . ”
40013051	UJesu wababuza wathi : “ Nikuzwisisile lokhu na ? ” Bamphendula bathi : “ Iye . ”
40013052	Yena wathi kibo : “ Yeke woke umfundisi womthetho ofundiswe ngombuso wezulu ufana nomnikazi wekumba okhupha ngebulungelweni lakhe amagugu amatjha namadala . ”
40013053	Kuthe bona uJesu aqede ukukhuluma imifanekiso le , wasuka endaweni leyo .
40013054	Wabuyela edorobheni lekhabo . Wafundisa ngesinagogini , kwathi labo abamuzwako barareka . Babuza bathi : “ Umuntu lo ukuthethephi ukuhlakanipha kanye namandla wemikarisomraro engaka na ?
40013055	Akusiyindodana yombazi le na ? Angithi unina nguMariya ? Abafowabo akusinguJakopo , uJosefa , uSimoni noJudasi ?
40013056	Angithi abodadwabo boke siyabazi , bahlala lapha ? Alo , umrhali lo ukuthethephi koke lokhu na ? ”
40013057	Yeke bakhubeka ngaye . Kodwana uJesu wathi kibo : “ Kusemzini wekhabo nangekumbenakhe kwaphela lapha umphorofidi angahlonitjhwa khona . ”
40013058	Azange enze imikarisomraro eminengi lapho ngombana bebangakholwa kuhle .
40014001	Ngesikhatheso uHerode , umtetrarerhesi gade ezwe imibiko ngoJesu ,
40014002	yeke wathi eencekwini zakhe : “ Lo nguJwanisi uMbhabhadisi . Uvukile kabafileko ! Ngikho amandla wemikarisomraro asebenza kuye nje . ”
40014003	UHerode gade abambe uJwanisi , wambopha bewamdlhunya ngesikhungweni ngebanga lakaHerodiya , umkamfowabo uFlebhe .
40014004	Wenza njalo ngombana uJwanisi bekaseze asithi kuye : “ Akukavumeleki bonyana ungamthatha . ”
40014005	UHerode wafuna ukubulala uJwanisi , kodwana gade esaba abantu ngombana bebathatha uJwanisi bonyana umphorofidi .
40014006	Kuthe ngelanga lokubelethwa kwakaHerode , indodakazi kaHerodiya yagida phambi kwabantu , yajabulisa uHerode kangangobana
40014007	wayithembisa ngesifungo bonyana uzoyinikela nanyana yini eyibawako .
40014008	Ngokutjitjizelwa ngunina , yathi : “ Yewungiphe ngesiqwebu ihloko kaJwanisi uMbhabhadisi khona nje ! ”
40014009	Ikosi yadana , kodwana ngebanga lesifungo esenzileko kanye neenthekeli zayo ezisesidlweni , yayala bonyana isibawo somntazana siphethwe .
40014010	Ngalokho yayala bonyana uJwanisi aquntwe ihloko angesikhungweni .
40014011	Ngambala ihlokwakhe yalethwa ngesiqwebu yanikelwa umntazana , yena wayithatha wayisa kunina .
40014012	Abafundi bakaJwanisi beza , bathatha isidumbu sakhe basibulunga . Basuka lapho bayokutjela uJesu .
40014013	Kuthe bona uJesu ezwe okwenzekileko , wasuka lapho wathaya ngomkhumbi , waya emmangweni ayedwa . Emva kobana isiqubuthu sizwe lokho , samlandela ngeenyawo sisuka ngedorobheni .
40014014	UJesu waphuma ngemkhunjini , kuthe lokha nabona isiqubuthu esikhulu , ihliziywakhe yarhawuka , wapholisa abagulako .
40014015	Kwathi nakuhlwako , abafundi bakhe beza kuye bathi : “ Indawo le ikude nemizi kanti nokuhlwa sekuhlwile . Tjela abantu bakhambe ukuze baye emizini bayozithengela ukugoma . ”
40014016	UJesu waphendula wathi : “ Akunasidingo sokobana bakhambe . Bapheni nina ngokwenu kokugoma ! ”
40014017	Bamphendula bathi : “ Thina siphethe izikwa ezihlanu neenhlambi ezimbili kwaphela . ”
40014018	UJesu wathi kibo : “ Kulethenapha . ”
40014019	Watjela abantu bona bahlale phasi emgwengweni . Wathatha izikwa ezihlanu neenhlambi ezimbili , waqala phezulu ezulwini , wathokoza . Wahlephula izikwa , wanikela abafundi bakhe , bona banikela abantu .
40014020	Woke umuntu wagoma ngokwaneleko . Abafundi babutha iintshutshuru eziseleko , zazala iinqwebu ezilitjhumi nambili .
40014021	Inani lamadoda elagomako gade liziinkulungwana ezihlanu , kungakabalwa abafazi nabantwana .
40014022	Khonokho uJesu watjela abafundi bona bangene ngemkhunjini bakhambe phambi kwakhe baye ngaphetjheya kwelwandle , yena wasala atjela abantu bona bakhambe .
40014023	Kuthe bona atjele abantu bonyana bakhambe , wenyukela entabeni ayedwa wayokuthandaza . Kwabe kwahlwa ayedwa lapho .
40014024	Ngesikhatheso umkhumbi besele ukude tle nelwandle , uwubawubiwa mamaza ngombana bewuqalene nommoya .
40014025	Phakathi komlindo wesine ebusuku , uJesu waya ebafundini bakhe akhamba phezu kwamanzi .
40014026	Kuthe lokha abafundi nabambona akhamba phezu kwamanzi , baba nokwesaba bebathi : “ Sipuku ! ” Batjho njalo barhuwelela ngokwesaba .
40014027	Kodwana khonokho uJesu wathi kibo : “ Yibani nesibindi ! Ngimi , ningesabi ! ”
40014028	UPitrosi waphendula wathi : “ Kosi , nakube nguwe , yewungilayele bona ngikhambe phezu kwamanzi ngize kuwe . ”
40014029	UJesu wathi : “ Yewuze ! ” Yeke uPitrosi waphuma ngemkhunjini , wakhamba phezu kwamanzi asiya kuJesu .
40014030	Kodwana kuthe lokha nabona ummoya , wesaba bewathoma ukutjhingela . Warhuwelela wathi : “ Kosi , yewungisindise ! ”
40014031	Khonokho uJesu wathabulula isandla sakhe wambamba wathi kuye : “ Wena onokukholwa okuncani , uzazeleni na ? ”
40014032	Bangena bobabili ngemkhunjini ; ummoya wathula .
40014033	Labo ebegade bangemkhunjini bathandaza uJesu bathi : “ Kwamambala uyiNdodana kaZimu ! ”
40014034	Kwathi bona beyame umlambo , baya eGenesaretha .
40014035	Lokha amadoda walapho nalemuka uJesu , athumela ilizwi kizo zoke iinarha ezibhodileko . Abantu baletha boke abagulako babo kuJesu .
40014036	Bamncenga bona avumele boke abagulako bathinte nje kwaphela umphetho wengubakhe , nje-ke boke abamthintako baphola .
40015001	Yeke abanye babaFarisi nabafundisi bomthetho basuka eJerusalema beza kuJesu bambuza bathi :
40015002	“ Kubayini abafundi bakho beqa isiko labadala na ? Abahlambi izandla zabo nabagomako ! ”
40015003	UJesu waphendula wathi : “ Kubayini neqa umyalo kaZimu ngebanga lesiko lekhenu na ?
40015004	Ngambala uZimu wathi , ‘ Hlonipha uyihlo nonyoko , ’ begodu , ‘ Nanyana ngubani othuka uyise namkha unina kufanele abulawe ’ .
40015005	Kodwana nithi umuntu nathi kuyise namkha kunina , ‘ Nanyana yini ebegade nginganisiza ngayo sele ngiyinikele kuZimu njengesipho ’ ,
40015006	akukameli bona , ‘ ahloniphe uyise ’ ngento leyo . Ngalokho nilahla ilizwi lakaZimu ngebanga lamasikwenu .
40015007	Nina bazenzisi ndina ! U-Isaya bekaqinisile lokha naphorofida ngani asithi :
40015008	“ ‘ Abantwaba bangidumisa ngeembhena zabo , khisibe iinhliziyo zabo zikude nami .
40015009	Bangidumisa ngelize , iimfundiso zabo zimithetho nje kwaphela efundiswa babantu ! ’ ”
40015010	Yeke uJesu wabizela isiqubuthu kuye , wathi kiso : “ Lalelani benilemuke .
40015011	Akusikho okungena ngemlonyeni okusilaphaza umuntu ; kodwana ngilokho okuphuma ngaphakathi kwakhe . ”
40015012	Yeke abafundi bakhe beza kuye bathi : “ Uthi uyazi nje bona abaFarisi bakhubekile lokha nabezwa lokhu na ? ”
40015013	UJesu waphendula wathi : “ Soke isitjalo uBaba osezulwini angakasitjali sizokuruthulwa ngemirabhaso .
40015014	Baliseni , babahlahli abaphopheleko . Nakube isiphofu sirhola esinye isiphofu , zizokuwela ngemgodini zombili njalo . ”
40015015	UPitrosi wathi : “ Sihlathululela umfanekiso lo ! ”
40015016	UJesu wathi kibo : “ Kanti nani anikabi ukulemuka na ?
40015017	Anazi bonyana nanyana yini okungena ngemlonyeni womuntu kuya ngesiswini , kubuye kuphume emzimbeni na ?
40015018	Kodwana koke okuphuma ngemlonyeni kuvela ehliziyweni , ngilokho-ke okusilaphaza umuntu .
40015019	Iye , ehliziyweni kuvela imizindlo emimbi , ukubulala , ukuhlobonga , ubufebe , ubusela , ukufakaza amala nokuhlambalaza .
40015020	Lokho-ke ngikho okusilaphaza umuntu . Kodwana ukugoma ningakahlambi izandla , akumenzi umuntu bonyana asilaphale . ”
40015021	UJesu wasuka lapho waya esifundeni seTirosi neTsidoni .
40015022	Umfazi womKanana obekahlala endaweni leyo , weza kuye , warhuwelela wathi : “ Kosi , Ndodana kaDavida , ngirhawukele ! Indodakazami ihlukumezeke khulu ngebanga lokungenwa lidimoni . ”
40015023	Kodwana uJesu azange atjho nelilodwa ilizwi kuye . Abafundi bakhe beza kuye bamrabhela , bathi : “ Mtjele akhambe ngombana uhlalele ukusirhuwelela ! ”
40015024	Waphendula wathi : “ Ngithunywe kwaphela ezimvini ezilahlekileko zakwa-Israyeli . ”
40015025	Khonapho umfazi weza waguqa phambi kwakhe wathi : “ Kosi , yewungisize ! ”
40015026	UJesu wamphendula wathi : “ Akusikuhle ukuthatha ukudla kwabantwana ukuphosele izinja . ”
40015027	Waphendula wathi : “ Kuliqiniso Kosi , kodwana izinja nazo zidla iintshutshuru eziwa etafuleni lomninizo . ”
40015028	Yeke uJesu wamphendula wathi : “ Awu , mma , ukukholwa kwakho kukhulu ! Akube njengokwesibawo sakho . ” Khonokho indodakazakhe yaphola .
40015029	UJesu wasuka lapho wakhamba magegana nelwandle leGalile . Ngemva kwalapho wakhwela intaba , wafese wahlala phasi .
40015030	Iinqubuthu ezinengi zeza kuye , zaletha kuye iinrhurhubi , iimphofu , iinrhole , iimumu nabanye abanengi abagulako , zababeka eenyaweni zakhe ; wabapholisa boke .
40015031	Abantu barareka nababona iimumu zikhuluma , iinrhole ziphiliswa , iinrhurhubi zikhamba , iimphofu zibona ; badumisa uZimu ka-Israyeli .
40015032	UJesu wabizela abafundi bakhe kuye wathi : “ Ngiyabarhawukela abantwaba , sekumalanga amathathu basoloko sebanami begodu abasenalitho lokugoma . Angifuni kobana bakhambe balambile ngombana bangatsirimezeka endleleni . ”
40015033	Abafundi bakhe bambuza bathi : “ Sizasifumanaphi isikwa esaneleko endaweni ekude kangaka nemizi kobana siphe isiqubuthwesi na ? ”
40015034	UJesu wababuza wathi : “ Ninezikwa ezingaki na ? ” Bamphendula bathi : “ Sinezikwa ezilikhomba neenhlambi ezincani ezimbalwa . ”
40015035	Yeke uJesu wabawa isiqubuthu bona sihlale phasi emgwengweni .
40015036	Wathatha izikwa ezilikhomba neenhlambi , kwathi nasele athokozile , wasihlephula , wanikela abafundi bakhe ; bona-ke banikela abantu .
40015037	Boke bagoma , basutha . Ngemva kwalapho abafundi babuthelela iintshutshuru , zazala iinqwebu ezilikhomba .
40015038	Inani lamadoda agomako laba ziinkulungwana ezine ngaphandle kwabafazi nabantwana .
40015039	Ngemva kobana uJesu atjele isiqubuthu bona sikhambe , wangena ngemkhunjini , waya endaweni yeMagadani .
40016001	AbaFarisi nabaSadusi beza kuJesu bamlinga ngokumbawa bonyana abakhombise isibonakaliso esibuya ezulwini .
40016002	Wabaphendula wathi : “ Nakurhwalalako , phele nithi , ‘ Lizokubalela ngombana amafu abomvu . ’
40016003	Kuthi ekuseni nithi , ‘ Namhlanje kuzokuba nesiwuruwuru ngombana amafu aguqubele ! ’ Niyakwazi ukuhlathulula ubujamo bezulu kodwana anikwazi ukuhlathulula amatshwayo weenkhathi .
40016004	Isizukulwana esikhohlakeleko nesihlobongako sifunana namatshwayo wemikarisomraro , kodwana asizukunikelwa ngitjho nasinye ngaphandle kweembonakaliso zakaJona . ” UJesu wabatjhiya khonapho .
40016005	Abafundi nabayamela ngaphetjheya kwelwandle , balibala ukuthatha isikwa .
40016006	UJesu wathi kibo : “ Yelelani nitjheje isibiliso sabaFarisi nabaSadusi . ”
40016007	Bathoma bakhuluma bodwa bathi : “ Utjho ngombana asikezi nesikwa . ”
40016008	UJesu wakwazi egade bakutjho , yeke wabuza wathi : “ Nina abanokukholwa okuncani ! Kubayini nikhuluma nodwana ngokuthi aninasikwa na ?
40016009	Anilemuki nanje na ? Anikhumbuli izikwa ezihlanu ezondla iinkulungwana ezihlanu nokobana kwaphuma iinqwebu ezingaki zeentshutshuru enazibutha lapho ?
40016010	Nithini-ke ngezikwa ezilikhomba ezondla iinkulungwana ezine nokobana kwaphuma iinqwebu ezingaki zeentshutshuru enazibutha lapho ?
40016011	Alo-ke kwenziwa yini ningalemuki bona bengingakhulumi nani ngesikwa na ? Zitjhejeni nina mayelana nesibiliso sabaFarisi nabaSadusi ! ”
40016012	Yeke balemuka bona isibiliso ebegade abasola ngaso bekungasiso esifakwa esikweni , kodwana bekutjho bona bayelele ifundiso yabaFarisi nabaSadusi .
40016013	Kwathi lokha uJesu nafika esifundeni seKhesariya-Filipi , wabuza abafundi bakhe wathi : “ Abantu bathi iNdodana yoMuntu ingubani na ? ”
40016014	Bamphendula bathi : “ Abanye bathi inguJwanisi uMbhabhadisi namkha ingu-Eliya , abanye godu bathi inguJoromiya namkha ingomunye wabaphorofidi . ”
40016015	Wababuza godu wathi : “ Alo-ke nina nithi ngingubani na ? ”
40016016	USimoni Pitrosi waphendula wathi : “ UnguKrestu , iNdodana kaZimu ophilako . ”
40016017	UJesu wamphendula wathi : “ Ubusisiwe wena Simoni msa kaJona ngombana lokhu akukembulwa mumuntu kuwe kodwana kwembulwe nguBaba osezulwini .
40016018	Yeke ngithi kuwe unguPitrosi . Phezu kwedwaleli ngizakwakha ibandla lami , ngitjho namasango weHayidesi angeze ajamelana nalo .
40016019	Ngizokunikela iinhluthulelo zombuso wezulu ; nanyana yini oyibopha ephasinapha izabe ibotjhiwe nezulwini , nalokho okuthukululako ephasinapha kuzabe kuthukululwe nezulwini . ”
40016020	Yeke uJesu wakghala abafundi bakhe bona bangatjeli namunye bonyana unguKrestu .
40016021	Kusukela ngesikhatheso uJesu wathoma ukuhlathululela abafundi bakhe bonyana kumele aye eJerusalema lapha azokutlhaga khona ngokunengi ezandleni zabaphathi , abaphristi abakhulu kanye nabafundisi bomthetho . Nokobana kumele abulawe bese kuthi elangeni lesithathu avuke , aphile godu .
40016022	UPitrosi wambizela ngeqadi , wamkhalimela , wathi : “ Sengathi uZimu angaba nomusa Kosi , koke lokho kungenzeki kuwe ! ”
40016023	Yeke uJesu waphenduka wathi kuPitrosi : “ Suka kimapha , Sathana ndina ! Usiqabo endlelenami ngombana imikhumbulwakho akusiyo yokukaZimu , kodwana ingeyabantu . ”
40016024	Yeke uJesu wathi ebafundini bakhe : “ Nanyana ngubani ofuna ukungilandela , akazidele , atjathe isiphambano sakhe angilandele .
40016025	Loyo ofuna ukusindisa ipilo yakhe izomlahlekela ; kodwana loyo olahlekelwe yipilo yakhe ngebanga lami uzayifumana .
40016026	Kuzamsiza ngani umuntu ukuzuza iphasi loke kodwana alahlekelwe yipilwakhe na ? Namkha yini umuntu angenana ngayo ngepilwakhe na ?
40016027	Ngambala iNdodana yoMuntu izokuza ngephazimulo kaYise neengilozi zayo , yeke izakuvuza omunye nomunye umuntu ngokwemisebenzakhe .
40016028	Ngiqinisile ngiyanitjela bona abanye abajame lapha njenganje angeze bakubona ukufa bangakaboni iNdodana yoMuntu isiza ngombuswayo . ”
40017001	Ngemva kwamalanga asithandathu uJesu wathatha uPitrosi , uJakopo noJwanisi umnakwabo kaJakopo , wenyukela nabo entabeni ephakamileko , baba bodwa lapho .
40017002	Lapho-ke waphazimuliswa phambi kwabo . Ubuso bakhe baphazima njengelanga nezambatho zakhe zaba mhlophe zakhanya .
40017003	Khonapho kwabonakala phambi kwabo uMosi no-Eliya bakhuluma noJesu .
40017004	Yeke uPitrosi wathi kuJesu : “ Kosi , kuhle kithi ukuba lapha ! Nawuthandako , ngizakuhloma imitlhatlhana emithathu lapha , omunye ube ngewakho , omunye ube ngewakaMosi bese omunye ube ngewaka-Eliya . ”
40017005	Kwathi asakhuluma njalo , basibekelwa lilifu elidarhileko , bekwazwakala nelizwi libuya elifinapho lathi : “ Le yiNdodanami engiyithandako , engithaba khulu ngayo , ilaleleni ! ”
40017006	Kwathi bona abafundi bezwe lokho , bawa ngobuso phasi baphelile ngevalo .
40017007	Kodwana uJesu weza kibo wabakghwatha wathi : “ Vukani , ningesabi ! ”
40017008	Bathi nabaphakamisa amehlo , azange babone umuntu ngaphandle koJesu .
40017009	Kwathi nabehla entabeni , uJesu wabayala wathi kibo : “ Ningatjeli namunye ngenikubonileko bekube kumhlana iNdodana yoMuntu ivukileko ekufeni ! ”
40017010	Yeke abafundi bambuza bathi : “ Alo-ke kubayini abafundisi bomthetho basithi u-Eliya kufanele eze ntange na ? ”
40017011	UJesu wabaphendula wathi : “ Ngambala u-Eliya uyeza kobana azokubuyisela yoke into .
40017012	Kodwana ngiyanitjela bonyana u-Eliya wafika kodwana abantu azange bamazi . Bamphatha ngokuthanda kwabo . NeNdodana yoMuntu izose ihlupheke njalo-ke ezandleni zabo . ”
40017013	Yeke abafundi balemuka bona bekakhuluma nabo ngoJwanisi uMbhabhadisi .
40017014	Kwathi bona bafike esiqubuthwini , kwavela umuntu weza kuJesu , waguqa phambi kwakhe ,
40017015	wathi kuye : “ Kosi , rhawukela indodanami ! Inesithunthwana , nje-ke ihlukumezeke khulu . Kanengi iduleka emlilweni nanyana ngemanzini .
40017016	Ngayiletha ebafundini bakho , kodwana azange bakghone ukuyipholisa . ”
40017017	UJesu waphendula wathi : “ Maye , nina sizukulwana esingakholwako nesonakeleko ! Ngizokuhlala nani bekube kunini na ? Kuzabe kube nini ngininyamezelela na ? Letha indodana leyo kimapha ! ”
40017018	UJesu wakhalimela idimoni , laphuma emsaneni , yeke waphola khonokho .
40017019	Abafundi bakaJesu baya kuye ngasese , bambuza bathi : “ Sibangelwe yini kobana singakghoni ukuqotjha idimoneli na ? ”
40017020	UJesu waphendula wathi : “ Kungombana ninokukholwa okubogabogako . Ngiqinisile ngiyanitjela bona ingathana beninokukholwa okulingana nembewu yemastadi , beningathi entabeni le , ‘ Suka lapha uye laphaya , ’ beyizakuvele isuke . Akunalitho ebelizanibhalela !
40017021	Kodwana umhlobo lo awuphumi nje kwaphela ngaphandle komthandazo nokuzila ukudla . ”
40017022	Kwathi lokha nabahlangana boke eGalile , uJesu wathi kibo : “ INdodana yoMuntu izokukhatjhelwa ezandleni zabantu .
40017023	Bazoyibulala , kodwana elangeni lesithathu izakuvuswa . ” Abafundi badabuka khulu ngalokho .
40017024	Ngemva kobana uJesu nabafundi bakhe bafike eKapernawumi , abathelisi bomthelo wethempeli beza kuPitrosi bambuza bathi : “ Angithi umfundisenu uyawukhupha umthelo wethempeli ? ”
40017025	UPitrosi waphendula wathi : “ Iye , uyawukhupha . ” Kwathi lokha uPitrosi nangena ngekumbeni , uJesu waba ngewokuthoma owakhuluma naye , wambuza wathi : “ Simoni , uthini umbono wakho na ? Amakhosi wephaseli awuthatha kibobani umthelo na ? Kghani awuthatha emadodanenawo namkha emadodaneni wabanye abantu na ? ”
40017026	UPitrosi wamphendula wathi : “ Emadodaneni wabanye abantu . ” UJesu wamphendula wathi : “ Khona-ke amadodana akabalelwa ekukhupheni umthelo .
40017027	Kodwana ukuze singabakhubekisi , khamba uye elwandle ufese uphosele isithiyahlambi . Ihlambi yokuthoma ozoyibamba , ithathe uyivule umlomo , uzakufumana iimpaparwana ezine ezilingene umthelo . Zithathe ubanikele zona kube mthelo wami newakho . ”
40018001	Ngesikhatheso abafundi beza kuJesu babuza bathi : “ Ngubani omkhulu embusweni wezulu na ? ”
40018002	UJesu wabiza umntwana , wamjamisa phakathi kwabo ,
40018003	wathi : “ Ngiqinisile ngiyanitjela bona ngaphandle kobanyana niphenduke nibe njengabantwana , angekhe nangena embusweni wezulu .
40018004	Ngalokho-ke nanyana ngubani ozithoba njengomntwana lo uzakuba ngongomkhulu embusweni wezulu .
40018005	Naloyo owamukela umntwana onjengalo ebizweni lami , wamukela mina .
40018006	Kodwana nanyana ngubani obangela omunye wabancanaba abakholwa kimi bona one , kuzakuba ngcono kuye kobana abotjhelelwe ilitje lokugaya entanyeni bese acwiliswe ekuzikeni kwelwandle .
40018007	“ Maye kilo iphasi ngebanga leenkhubekiso ! Iinkhubekiso zizakulokhu zivela , kodwana maye emuntwini eziza ngaye !
40018008	“ Nangabe isandla sakho namkha inyawo lakho liyakukhuba , liqunte ulilahle . Kungcono ukungena ekuphileni uyingunwana namkha usirhurhubi kunobana ube nezandla zombili namkha iinyawo zombili kodwana uphoselwe emlilweni wesiphelani .
40018009	Nangabe ilihlo lakho liyakukhuba , ligobhodlhe ulilahle ! Kulula kuwe ukungena ekuphileni nelihlo elilodwa , kunobanyana ube namehlo amabili , kodwana uphoselwe ngemlilweni wesirhogo .
40018010	“ Qinisekani bonyana aninyazi ngitjho namunye wabancancanaba . Ngambala ngiyanitjela bona iingilozi zabo ezulwini zihlala njalo ziphambi kwakaBaba ezulwini ,
40018011	ngombana iNdodana yoMuntu ize ukusindisa abalahlekileko .
40018012	“ Uthini umbono wenu na ? Nakube umuntu unezimvu ezilikhulu , kuthi eyodwa idurhe , akazukutjhiya ezimatjhumi alithoba nethoba emibundwini ayokufuna edurhileko na ?
40018013	Kuthi angayifumana , ngiqinisile ngiyanitjela wehlelwa lithabo elikhulu ngemvu eyodwa leyo kunalezo ezimatjhumi alithoba nethoba ezingazange zidurhe .
40018014	Ngokunjalo-ke noYihlo ezulwini akathandi bona kudurhe ngitjho noyedwa wabancancanaba .
40018015	“ Nakube umfowenu uyakona , khamba uyombonisa iphoswakhe , kube phakathi kwenu kwaphela . Nakube uyakulalela , uzabe umzuzile umfowenu .
40018016	Kodwana nakube uyakhunyalala , thatha munye namkha babili abantu bakhambe nawe ukuze yoke indaba iqiniswe ngabofakazi ababili namkha abathathu .
40018017	Nakube nabo akabalaleli , bikela ibandla . Nakube nebandlelo akafuni ukulilalela , khona-ke mphathe njengomrhedeni namkha umthelisi . ”
40018018	“ Ngiqinisile ngiyanitjela bona nanyana yini eniyibopha ephasini izakubotjhwa nezulwini nenikuthukululako ephasini kuzakuthukululwa nezulwini .
40018019	“ Godu ngiqinisile ngiyanitjela bona nangabe ababili benu ephasini bavumelana ngananyana yini eniyikhombelako , uBaba osezulwini uzanenzela yona .
40018020	Ngambala lapho ababili namkha abathathu bahlangene khona ngebizo lami , nami ngilapho nabo . ”
40018021	Nje-ke uPitrosi weza kuJesu wambuza wathi : “ Kosi , ngimlibalele kangaki umfowethu naphikelele ukungona na ? Kghani bekube kalikhomba ? ”
40018022	UJesu wamphendula wathi : “ Awa , ingasi bekube kalikhomba , kodwana kube ngokubuyelelwe amatjhumi alikhomba nakhomba .
40018023	Ngalokho-ke umbuso wezulu ufana nekosi eyafuna ukulungisa iimali neenceku zayo .
40018024	Kwathi lokha nayithoma ukubala , kwalethwa kiyo indoda ebegade ikoloda ikosi leyo iinkulungwana ezilitjhumi zamatalende .
40018025	Njengombana beyingakghoni ukukhokha isikolodo sayo , ikosi yathi ayithengiswe , yona , umkayo , abantwabayo nakho koke enakho ukuze kukhokhelwe isikolodweso .
40018026	Inceku yawa ngamadolo phambi kwekosi leyo , yarabhela yathi , ‘ Akhese ungibekezelele , ngizakukhokhela koke . ’
40018027	Ikosi yayizwela ubuhlungu , yasula isikolodo sayo , yayitjhaphulula bona ikhambe .
40018028	“ Kodwana kwathi lokha inceku leyo nayiphumako , yahlangana nesinye seensebenzi esisebenza nayo ebegade siyikoloda ikhulu labodenariyu . Yasibamba ngomphimbo , yasikhahlameza yathi , ‘ Khokha isikolodo sakho ongibamba sona ! ’
40018029	“ Isisebenzeso saguqa phasi sayirabhela sathi , ‘ Yewungibekezelele , ngizakukhokhela ! ’
40018030	Kodwana yabhala ; ebangeni lalokho yenza bona isisebenzeso sidlhunywe ngesikhungweni bekube kumhlana sikhokha isikolodweso .
40018031	Kwathi bona ezinye iinsebenzi zibone okwenzakeleko , zadana khulu zaya ekosini zayitjela koke okwenzakeleko .
40018032	Yeke ikosi yayo yayibiza yathi : ‘ Wena sikhohlakali senceku ! Ngesule soke isikolodo sakho ngombana ungirabhele bonyana ngikulibalele sona .
40018033	Alo , bewungakameli ukuba nesirhawu esisebenzini esisebenza nawe njengombana nami ngibe nesirhawu kuwe na ? ’
40018034	Ikosi yayo yathukuthela beyayinikelela ezandleni zabaphathisikhungo kobana bayihlunguphaze beyikhokhe koke ekukolodako .
40018035	“ Ngiyo-ke indlela le uBaba osezulwini azokuphatha ngayo omunye nomunye wenu naningalibaleli abafowenu ngeenhliziyo zenu zoke . ”
40019001	Kwathi bona uJesu aqede ukukhuluma izintwezi , wasuka eGalile waya esifundeni seJudiya engaphetjheya komlambo iJordani .
40019002	Iinqubuthu ezinengi zamlandela , yeke wazipholisa khonapho .
40019003	Abanye abaFarisi beza kuye kobana bamlinge . Bambuza bathi : “ Kumthetho bonyana indoda itlhale umkayo nanyana kungasiphi isizathu na ? ”
40019004	UJesu waphendula wathi : “ Azange khenifunde bonyana ekuthomeni uMdali wenza omduna nomsikazi na ?
40019005	Yeke wathi , ‘ Ngesizathweso indoda izakutjhiya uyise nonina inamathele kumkayo , nje-ke ababilaba baba yinyama yinye . ’
40019006	Ngaleyondlela abasesebabili , kodwana banye . Yeke okuhlanganiswe nguZimu , akungabikhona umuntu okwahlukanisako . ”
40019007	AbaFarisi bambuza bathi : “ Alo-ke kubayini uMosi akhuphe umthetho wokobana indoda inikele umfazi incwadi yesahlukaniso imqotjhe na ? ”
40019008	UJesu waphendula wathi : “ UMosi wanivumela bonyana nitlhale abafazi benu ngombana benineenhliziyo ezikhunyaleleko . Kodwana ekuthomeni bekungasinjalo .
40019009	Ngiyanitjela bona nanyana ngubani otlhala umkakhe ngaphandle kwesizathu sokuhlobonga bese uthatha omunye umfazi , uzabe uyahlobonga . ”
40019010	Abafundi bakhe bathi kuye : “ Nakube kunjalo hlangana nendoda nomkayo , kungadumbana kungathathwa-ke . ”
40019011	UJesu waphendula wathi : “ Akusingubani nobani ongamukela amezwi la , kodwana kwaphela labo anikelwe bona .
40019012	Abanye babaphakulwa ngokubelethwa , abanye benziwa babantu bona babe njalo kanti abanye badela ukuthatha ngebanga lombuso wezulu . Loyo okghona ukwamukela lokho akenze njalo . ”
40019013	Yeke kwalethwa abantwana kuJesu kobana abeke izandla phezu kwabo , abathandazele . Kodwana abafundi bathethisa labo ababalethako .
40019014	UJesu wathi : “ Vumelani abantwana beze kimi , ningabakhandeli ngombana umbuso wezulu ungewabafana nalaba . ”
40019015	Nje-ke wathi bona abeke izandla phezu kwabo , wakhamba .
40019016	Kweza umuntu kuJesu wathi : “ Mfundisi , ngisiphi isenzo sokulunga engingasenza ukuze ngizuze ukuphila okungapheliko na ? ”
40019017	UJesu waphendula wathi : “ Kubayini ungibuze ngokulungileko na ? Munye kwaphela olungileko . Nakube ufuna ukungena ekuphileni , londa imiyalo . ”
40019018	Umuntu loyo wathi : “ Ngimiphi imiyalo leyo na ? ” UJesu wamphendula wathi : “ Ungabulali , ungahlobongi , ungebi ; ungafakazi amala ;
40019019	hlonipha uyihlo nonyoko ; uthande umakhelwanakho njengombana uzithanda wena . ”
40019020	Isokana laphendula lathi : “ Koke lokho ngikulondile . Ngikuphi okhunye ekufanele ngikwenze na ? ”
40019021	UJesu waphendula wathi : “ Nawufuna bona ulunge uphelele , khamba uyokuthengisa koke onakho , unikele abadududu , uzakuba nobugwili ezulwini . Yeke uze ungilandele ! ”
40019022	Kuthe bona isokanelo lizwe lokho , lakhamba lidanile ngombana gade lisigwili samambala .
40019023	Yeke uJesu wathi ebafundini bakhe : “ Ngiqinisile ngiyanitjela bona kulikhuni kobana umuntu osigwili angene embusweni wezulu .
40019024	Ngiyabuyelela godu ngithi kulula ukuziluma indololwani kunobanyana umuntu osigwili angene embusweni kaZimu . ”
40019025	Kwathi lokha abafundi nabezwa lokhu , barareka khulu bebabuza bathi : “ Alo , nakunjalo ngubani ongasindiswa na ? ”
40019026	UJesu wabaqala , wabaphendula wathi : “ Ebantiwini lokhu kuyinto engeze yenzeka , kodwana ngoZimu koke kuyenzeka . ”
40019027	Yeke uPitrosi wathi : “ Sitjhiye koke kobana sikulandele . Alo , sizakuzuzani ngalokho na ? ”
40019028	UJesu wathi kibo : “ Ngiqinisile ngiyanitjela bona ephasini elitjha lokha iNdodana yoMuntu nayihlezi esihlalweni sayo sobukhosi esiphazimulako , nina ebeningilandela , nani nizokuhlala eenhlalweni zobukhosi ezilitjhumi nambili , nigwebe iinkoro ezilitjhumi nambili zakwa-Israyeli .
40019029	Loyo naloyo otjhiye iinkumba namkha abafowabo namkha abodadwabo namkha uyise namkha unina namkha abantwana namkha amasimu ngebanga lami , uzakwamukela ngokubuyelelwe kalikhulu abe azuze nokuphila okungapheliko .
40019030	Kodwana abanengi abangebokuthoma bazakuba ngebokugcina , kuthi abanengi ekungebokugcina babe ngebokuthoma . ”
40020001	“ Umbuso wezulu ufana nomnininarha owaphuma ekuseni wayokuqatjha abantu bona basebenze esidiribeni sakhe .
40020002	Wavuma ukubakhokhela udenariyu ngelanga , wabese ubathumela esidiribeni sakhe .
40020003	Ngesimbi yethoba waphuma godu wabona abanye abantu bajame endaweni ekuthengiselwa kiyo , bangenzi ilitho .
40020004	Yeke wathi kibo , ‘ Nani khambani niyokusebenza esidiribeni sami , ngizanikhokhela nanyana yini efaneleko . ’
40020005	Yeke bakhamba . Kwathi ngesimbi yetjhumi nambili godu nangesimbi yesithathu wenza godu okufanako .
40020006	Godu ngesimbi yesihlanu , waphuma wafunyana abanye nabo bajame khonapho . Wathi kibo , ‘ Kubayini nilokhu nijame lapha imini yoke ningenzi ilitho na ? ’
40020007	Bamphendula bathi , ‘ Kungombana akunamuntu osiqatjhako . ’ Wathi kibo , ‘ Yeke nani khambani niyokusebenza ngesidiribeni sami . ’
40020008	“ Kwathi bona ukuhlwa kufike , umninisidiribe watjela indunakhe wathi , ‘ Biza iinsebenzi uzinikele umrholwazo , uthome ngeziqatjhwe muva , ugcine ngezithome ntange . ’
40020009	Abantu abathome ukusebenza ngesimbi yesihlanu bafika , barholelwa udenariyu ngamunye .
40020010	Kwathi abantu abaqatjhwe ntange nabafikako , badlumbana bona bazakufumana ngaphezudlwana . Kodwana nabo banikelwa udenariyu ngamunye .
40020011	Sele bamukele ikokhelwabo bathoma ukunghonghoyila kumnininarha ,
40020012	bathi , ‘ Abantwaba abaqatjhwe muva basebenze nje i-awara linye kwaphela , khonapho ubalinganisa nathi thina ababhesele iduladula yomsebenzi nomtjhiso welanga ! ’
40020013	“ Kodwana waphendula omunye wabo wathi , ‘ Mnganami , angikakugalaji . Angithi uvumile bona uzakusebenzela udenariyu na ?
40020014	Yeke thatha ikokhelwakho uye ekhaya . Ngifuna ukukhokhela umuntu oqatjhwe muva lo ngokulingana nalokho engikukhokhele khona .
40020015	Anginalungelo lokwenza engikuthandako ngemalami na ? Unomona ngombana nginomusa na ? ’ ”
40020016	“ Ngaleyondlela bokugcina bazakuba ngebokuthoma nebokuthoma babe ngebokugcina . ”
40020017	Kwathi uJesu nakhuphukela eJerusalema , wabizela abafundi abalitjhumi nambili ngeqadi ,
40020018	wathi kibo : “ Sikhuphukela eJerusalema lapha iNdodana yoMuntu izokukhatjhelwa khona kubaphristi abakhulu nakubafundisi bomthetho . Bazoyigwebela ukufa ,
40020019	bayinikele ezandleni zabatjhili kobana bahlekise ngayo , bayirithe bebayibethele esiphambanweni . Kodwana elangeni lesithathu izakuvuka kabafileko . ”
40020020	Yeke umkaZebediya namadodanakhe amabili baya kuJesu , bafese baguqa phambi kwakhe bakhombela isisa kuye .
40020021	UJesu wambuza wathi : “ Ufunani na ? ” Wamphendula wathi : “ Vuma bona amadodanami amabili la akuphahle embuswenakho , enye ibe ngesigomeni sakho , enye ibe ngesinceleni sakho . ”
40020022	UJesu waphendula , wathi : “ Anikwazi enikubawako . Ningakghona ukusela ikapho engizoyisela le na ? ” Baphendula bathi : “ Singakghona . ”
40020023	UJesu wathi kibo : “ Kwamambala nizakusela ikapho engiyiselako , kodwana nayikuhlala ngesigomeni namkha ngesinceleni sami , awa akusingokwami ukutjho lokho . Iindawezi ngezalabo uBaba azilungisele bona . ”
40020024	Kwathi bona abalitjhumi bezwe ngalokho , banyenya ngamadodana amabili layo .
40020025	Yeke uJesu wababizela ndawonye boke wathi : “ Niyazi bona ababusi babatjhili banamandla phezu kwabo neenkhulu zabo eziphezulu zinegunya phezu kwabo .
40020026	Yeke , akusinjalo kini ! Nanyana ngubani phakathi kwenu ofuna ukuba mkhulu , kufanele abe yincekwenu .
40020027	Nofuna ukuba ngewokuthoma akabe likhoboka lenu ;
40020028	kube njengombana kunjalo ngeNdodana yoMuntu engakezeli ukuzokwenzelwa , kodwana izele ukwenzela nokunikela ipilwayo njengesihlengo sabanengi . ”
40020029	Kwathi uJesu nabafundi bakhe nabasuka eJerikho , isiqubuthu esikhulu sabalandela .
40020030	Bekuneemphofu ezimbili ebezihlezi eqadi kwendlela , zathi zingezwa bona uJesu uzokudlula lapho , zarhuwelela zathi : “ Kosi , Ndodana kaDavida , sirhawukela ! ”
40020031	Isiqubuthu sazithethisa sathi azithule . Kodwana zarhuwelela khulu kwanjesi zathi : “ Kosi , Ndodana kaDavida , sirhawukela ! ”
40020032	UJesu wajama , wazibiza , wathi kizo : “ Nifuna bona nginenzeleni na ? ”
40020033	Zathi : “ Kosi , sifuna ukubona ! ”
40020034	UJesu wazirhawukela , wakghwatha amehlwazo . Khonokho zabona , zamlandela .
40021001	Kwathi bona batjhidele eJerusalema , sele baseBhethifage entabeni ye-Oliva , uJesu wathumela abafundi bakhe
40021002	wathi kibo : “ Yeniye emzini ongaphambi kwenu , khonapho nizakufumana udumbana abotjhiwe , udumbanyanakhe aseqadi kwakhe . Mtjhaphululeni nibalethapha .
40021003	Nakukhona otjho okuthileko kini nimtjele bona iKosi iyabadinga , yeke izababuyisa msinyana . ”
40021004	Lokhu kwenzeka ukuze kuzaliseke okwakhulunywa mphorofidi , nasithi :
40021005	“ Yenithi endodakazini yeZiyoni : “ Naso ikosakho iza kuwe , ngokuzithoba beyikhwele udumbana , iye , udumbanyana olithole lakadumbana . ”
40021006	Yeke abafundi bakhamba bayokwenza njengombana uJesu abayalile .
40021007	Baletha udumbana nodumbanyanakhe , babeka izambatho zabo phezu kwabo , yeke uJesu wahlala phezu kwazo .
40021008	Isiqubuthu esikhulu saqhisa izambatho zaso endleleni , abanye basika namatjhwaba wemithi bawaqhisa endleleni .
40021009	Isiqubuthu esakhamba phambi kwakhe nebesikhamba ngemva kwakhe sarhuwelela sathi : “ Hosana kiyo iNdodana kaDavida ! Ubusisiwe ozako ebizweni leKosi ! Hosana kweliphezulu ! ”
40021010	Kuthe bona uJesu angene ngeJerusalema , idorobho loke lavungazela . Abantu babuza bathi : “ Ungubani lo na ? ”
40021011	Isiqubuthu saphendula sathi : “ Lo nguJesu omphorofidi obuya eNazaretha eseGalile . ”
40021012	UJesu wangena ngethempelini , waqotjha boke ebebathenga bathengisa lapho . Waphekghula iintafula zabatjintji bemali neenhlalo zabathengisa amazuba ,
40021013	wathi kibo : “ Kutloliwe kwathiwa , ‘ Ikumbami izakubizwa bona yikumba yokuthandaza ’ kodwana nina niyenze irharha labahlanguli ! ”
40021014	Iimphofu neenrhole zeza kuye ngethempelini , wazipholisa .
40021015	Kodwana kwathi lokha abaphristi abakhulu nabafundisi bomthetho nababona izinto ezikarisako ebegade azenza , nabantwana barhuwelela ngethempelinapho basithi “ Hosana kiyo iNdodana kaDavida ” , banyenya khulu .
40021016	Yeke babuza uJesu bathi : “ Uthi uyayizwa nje itlabelwana le bona ithini na ? ” UJesu wabaphendula wathi : “ Iye ngiyabezwa ! Kghani azange khenifunde imitlolo ethi , ‘ Emilonyeni yabantwana neyamasana wabeka indumiso ’ na ? ”
40021017	UJesu wabatjhiya , waphuma ngedorobheni waya eBhethaniya , walala khona .
40021018	Kuthe nasele asendleleni abuyela eJerusalema ekuseni , walamba .
40021019	Wabona umuthi wamakhiwani eqadi kwendlela , waya kiwo , kodwana azange afumane ilitho ngaphandle kwamakari . Yeke wathi emthini lowo : “ Inga ungahlala ungasatheli ! ” Khonokho umuthi wamakhiwani woma .
40021020	Abafundi nababona lokho barareka . Babuza bathi : “ Umuthi wamakhiwani wome njani msinyana kangaka na ? ”
40021021	UJesu waphendula wathi : “ Ngiqinisile ngiyanitjela bona naninokukholwa ningazazi , anizukwenza kwaphela okwenziwe emthini wamakhiwani lo , kodwana ningatjho nentabenapha nithi , ‘ Suka , uziphosele ngelwandle , ’ yeke kuzakwenzeka lokho .
40021022	Nanikholwako , nizakwamukela nanyana yini eniyikhombelako ngomthandazo . ”
40021023	UJesu wangena ngesirhodlweni sethempeli ; kwathi asafundisa , abaphristi abakhulu nabaphathi babantu beza kuye bambuza bathi : “ Izintwezi uzenza ngegunya lakabani na ? Ngubani okuphe amandla la na ? ”
40021024	UJesu wabaphendula wathi : “ Nami yithi nginibuze umbuzo owodwa kwaphela . Nange ningangiphendula , ngizanitjela bona ngizenza ngegunya lakabani izintwezi .
40021025	Umbhabhadiso kaJwanisi ubuyaphi na ? Ubuya ezulwini namkha ebantwini na ? ” Bacocisana babodwa ngendaba le , bathi : “ Nasithi ubuya kuZimu , uzasibuza bonyana alo kubayini singakholwa .
40021026	Godu nasithi ubuya ebantwini , sesaba abantu ngombana bayakholwa bonyana uJwanisi gade amphorofidi . ”
40021027	Yeke bamphendula bathi : “ Awa , asazi . ” Yeke wathi kibo : “ Nami-ke angekhe nganitjela bona ligunyabani engenza ngalo izintwezi . ”
40021028	“ Nithini ngalokhu na ? Bekukhona umuntu onamadodana amabili . Waya kekulu wathi kiyo , ‘ Ndodana , khamba uyokusebenza esidiribeni namhlanje . ’
40021029	Yaphendula yathi , ‘ Angifuni , ’ kodwana emva kwesikhathi yazisola , yaya .
40021030	Yeke umuntu loyo waya endodanenakhe enye , wafike watjho amezwi afanako , yaphendula yathi , ‘ Iye , baba , ’ kodwana azange iye .
40021031	Ngiyiphi-ke phakathi kwamabili la eyenze ekufunwa nguyise na ? ” Bamphendula bathi : “ Yokuthoma . ” Yeke uJesu wathi kibo : “ Ngiqinisile ngiyanitjela bona abathelisi neengwadla zingena embusweni kaZimu phambi kwenu .
40021032	UJwanisi weza kini wanitjengisa indlela yokulunga , azange benimkholwe , kodwana abathelisi neengwadla zamkholwa . Kubhale ngitjho nanyana sele nikubonile lokhu , azange beniphenduke nimkholwe . ”
40021033	UJesu wathi kibo : “ Lalelani omunye umfanekiso naku : Kwakhe kwaba khona umnininarha owatjala isidiribe , wakha umthangala magegana naso . Wemba ubutlhodlhelo kiso bewakha nesithala sokulinda . Yeke waqatjhisela abalimi abathileko isidiribeso , yena wathatha ikhambo .
40021034	Kwathi nakutjhidela isikhathi sokuvuna , wathumela iinsebenzi zakhe ebaqatjhini kobana bayokukha iinthelo zakhe .
40021035	Abaqatjhi babamba iinsebenzi zakhe , esinye basibetha , esinye basibulala , sesithathu basikhanda ngamatje .
40021036	Godu wathumela ezinye iinsebenzi kibo , zaba zinengi ukudlula zokuthoma , abaqatjhi baziphatha njengezekuthomeni .
40021037	Ekugcineni wathumela indodanakhe kibo adlumbana asithi , ‘ Nakuyindodanami bazayihlonipha . ’
40021038	Kodwana kwathi abaqatjhabo nababona indodana , bakhuluma bodwa bathi , ‘ Angithi le yindlalifa ! Asiyibulaleni siyithathele ilifa layo . ’
40021039	Yeke bayibamba bayiphosa ngaphandle kwesidiribe , bayibulala .
40021040	Alo-ke umninisidiribe nafikako uzabenzani abaqatjhaba na ? ”
40021041	Bamphendula bathi : “ Iinkhohlakalezo uzozibhubhisa nya , athathe isidiribe sakhe asiqatjhisele abanye abazamnikela isabelo sakhe sesivuno ngesikhathi esifaneleko . ”
40021042	UJesu wathi kibo : “ Kghani anizange khenifunde emitlolweni na ? “ ‘ Ilitje abakhi abalilahlako libe lilitje lesisekelo . Lokhu kwenziwe yiKosi ; nje-ke kuyamangalisa emehlwenethu . ’ ”
40021043	UJesu wathi kibo godu : “ Ngalokho ngiyanitjela bonyana umbuso wezulu uzokususwa kini unikelwe abantu abazokuthela iinthelo .
40021044	Owela phezu kwelitjeli uzakuphuka abe ziinquqwana ; kodwana loyo elizakuwela phezu kwakhe yena uzakutshidlheka . ”
40021045	Kwathi lokha abaphristi abakhulu nabaFarisi nabezwa umfanekiso kaJesu lo , kwabakhanyela bona ukhuluma ngabo .
40021046	Yeke balinga ukufumana indlela yokumbamba . Kodwana bebesaba isiqubuthu ngombana abantu bebathatha uJesu njengomphorofidi .
40022001	UJesu wakhuluma godu ebantwini ngemifanekiso , wathi :
40022002	“ Umbuso wezulu ufana nekosi eyalungiselela indodanayo umnyanya womtjhado .
40022003	Yathumela iinceku zayo kilabo ebebamenyelwe emnyanyeni bona ziyobatjela beze , kodwana abantwabo babhala ukuza .
40022004	Yeke yathuma ezinye iinceku yathi , ‘ Tjelani abamenyiwekwabo bonyana sele ngilungise isidlo . Iinkabi zami kanye namathole anonisiweko sele ahlatjiwe nje-ke yoke into sele ilungile . Yenize emnyanyeni womtjhado . ’
40022005	Kodwana azange bayelele , yeke omunye waziyela esiminakhe , omunye waziyela ezintweni zakhe .
40022006	Abanye babamba iinceku baziphatha kumbi bebazibulala .
40022007	Ikosi yathukuthela . Yathumela ibutho layo , lafese larhayila ababulalabo belatjhisa nedorobho labo .
40022008	Yathi eencekwini zayo , ‘ Umnyanya womtjhado sewulungile , kodwana abamenyiweko azange bafaneleke ukuza .
40022009	Nje-ke khambani niye emajikeni weendledlana nimemele emnyanyeni nanyana ngubani enimfunyanako . ’
40022010	Yeke iinceku zaphuma zaya eendledlaneni zabutha boke abantu ezibafumanako , abalungileko nabakhohlakeleko ; irhubhe lomtjhado lazala iinthekeli .
40022011	“ Kwathi ikosi nayingenako bona izokubona iinthekeli , yayelela bonyana bekunomuntu ngapho obegade angakembathi izambatho zomtjhado .
40022012	Yabuza yathi , ‘ Mngani , ungene njani ngapha ungakembathi izambatho zomtjhado na ? ’ Kodwana umuntu loyo watlhoga ipendulo .
40022013	Ikosi leyo yathi eencekwini zayo , ‘ Mbopheni izandla neenyawo nimphosele ngaphandle ebumnyameni lapha kuzakuba khona ukurhahlawula nokugedla kwamazinyo ! ’ ”
40022014	UJesu waphetha ngokuthi : “ Banengi abamenyiweko , kodwana balibinzana abakhethiweko . ”
40022015	AbaFarisi bakhamba bayokulumba amano wokubamba uJesu ngamezwakhe .
40022016	Bathumela abafundi babo kuye bakhambisana nebakaHerode bathi : “ Mfundisi , siyazi bona umumuntu oqotho nokobana ufundisa indlela kaZimu ngokuya ngeqiniso . Awuyi ngabantu ngombana awukhethi ubuso .
40022017	Akhe utjho-ke bona umbonwakho uthini na ? Kghani kulungile ukukhokha umthelo wombusi omkhulu na ? ”
40022018	Kodwana uJesu ngokwazi kwakhe iqhinga labo elimbi wathi : “ Nina bazenzisi ndina ! Nilingelani ukungithiya na ?
40022019	Ngitjengisani imali enithela ngayo ! ” Bamlethela udenariyu ,
40022020	wababuza wathi : “ Mfanekiso kabani lo na ? Mtlolo kabani lo na ? ”
40022021	Bamphendula bathi : “ Mfanekiso wombusi omkhulu . ” Yeke uJesu wathi kibo : “ Nikelani umbusi omkhulu okungekwakhe , ninikele uZimu okungekwakaZimu . ”
40022022	Kuthe bona bezwe lokhu , barareka kwamambala . Yeke bamtjhiya lapho bakhamba .
40022023	Khona mhlokho abaSadusi abakholwa bonyana akukho ukuvuka kwabafileko beza kuJesu bambuza
40022024	bathi : “ Mfundisi , uMosi wasitjela bona indoda nayihlongakala inganabantwana , umfowabo kufanele angene umhlolokazayo bese ambelethele abantwana .
40022025	Yeke bekukhona izelamani ezilikhomba ebezihlala khonapha . Izibulo lathatha kodwana lahlongakala linganabantwana , yeke latjhiya umhlolokazalo , wangenwa mfowabo .
40022026	Kwenzeka soneso ngeselamani sesibili nesesithathu , bekwaba ngesekhomba .
40022027	Ekugcineni umhlolokazi loyo naye wahlongakala .
40022028	Manje-ke mhlana abafileko bavukako ekufeni , uzokuba mkabani kabalikhomba njengombana boke gade bamthethe na ? ”
40022029	UJesu wabaphendula wathi : “ Niyaphosisa niyazi ! Kanti aniyazi imitlolo namkha amandla kaZimu na ?
40022030	Ekuvukeni , abantu angeze bathatha namkha bende ngombana bazokufana neengilozi ezisezulwini .
40022031	Kodwana mayelana nokuvuka kwabafileko : Kghani anikafundi bona uZimu wathini kini ?
40022032	Angithi wathi , ‘ NginguZimu ka-Abrahamu , uZimu ka-Isaka noZimu kaJakopo . ’ AkasinguZimu wabafileko , kodwana ungowabaphilako . ”
40022033	Kwathi lokha iinqubuthu nazizwa lokhu , zarareka ngefundiswakhe leyo .
40022034	Kwathi bona abaFarisi bezwe bonyana uJesu uvale abaSadusi umlomo , bahlangana ndawonye .
40022035	Omunye wabo , osisazi somthetho , wamlinga ngombuzo lo , wathi :
40022036	“ Mfundisi , ngimuphi umyalo ongomkhulu emthethweni na ? ”
40022037	UJesu wamphendula wathi : “ ‘ Thanda uSomnini uZimakho ngehliziywakho yoke , ngomphefumulwakho woke nangomkhumbulwakho woke . ’
40022038	Lo myalo wokuthoma nongomkhulu .
40022039	Wesibili ofana nawo ngothi , ‘ Thanda umakhelwanakho njengombana uzithanda wena . ’
40022040	Woke umthetho kanye nabaphorofidi kudzimelele emiyalweni emibili le . ”
40022041	Kwathi abaFarisi basahlangane ndawonye , uJesu wababuza wathi :
40022042	“ Nicabangani ngoKrestu na ? Uyindodana kabani na ? ” Bamphendula bathi : “ UyiNdodana kaDavida . ”
40022043	Yeke uJesu wabuza wathi : “ Alo , kubayini-ke uDavida nakhuluma ngoMoya ambize bona yiKosi na ? Angithi wathi ,
40022044	“ ‘ USomnini wathi eKosinami : Hlala ngesidleni sami bekube kulokha nangenza izitha zakho zibe sinabelo seenyawo zakho . ’
40022045	Yeke , nangabe uDavida umbiza ngokuthi ‘ Kosi ’ , angaba yindodanakhe njani na ? ”
40022046	Akakho noyedwa owakghona ukuphendula uJesu . Nje-ke kusukela mhlokho akakho noyedwa owakhe wagabaza wambuza eminye imibuzo .
40023001	Yeke , uJesu wakhuluma eenqubuthwini nebafundini bakhe , wathi :
40023002	“ Abafundisi bomthetho nabaFarisi bahlala esihlalweni sakaMosi .
40023003	Yeke kufanele nibahloniphe benenze koke abanitjela khona . Kodwana ningalingisi izenzo zabo ngombana abenzi lokho abakutjhumayelako .
40023004	Bathwesa abantu imithwalo ebudisi emahlombe , ibe bona abakazimiseli ukuyifukula ngitjho nangomunwabo .
40023005	Koke abakwenzako bakwenzela ukubonwa babantu : Benza amafilakteriya wabo abe makhulu namatjharha weemphuraphura zabo made .
40023006	Bathanda indawo ephezulu eminyanyeni neenhlalo eziphambili ngemasinagogini .
40023007	Bathanda ukulotjhiswa eendaweni okuthengiselwa kizo nokubizwa ngokuthi , ‘ Rabi ’ .
40023008	Nina anizukubizwa ngokuthi ‘ Rabi ’ ngombana ninomfundisi oyedwa , nina noke nje nibabafo .
40023009	Godu ningabizi noyedwa ephasinapha ngokuthi ‘ Baba ’ ngombana ninoBaba oyedwa osezulwini .
40023010	Begodu ningabizwa ngokuthi ‘ Mfundisi ’ ngombana ninomfundisi oyedwa onguKrestu .
40023011	Ongomkhulu hlangana nani uzakuba yincekwenu
40023012	ngombana loyo oziphakamisako uzakuthotjiswa , naloyo ozithobako uzakuphakanyiswa . ”
40023013	“ Maye , kini bafundisi bomthetho nani baFarisi , nina bazenzisi ndina ! Nivalele abantu kobana bangangeni embusweni wezulu . Nina ngokwenu aningeni , begodu anivumeli labo abalinga ukungena !
40023014	Maye , kini bafundisi bomthetho nani baFarisi , bazenzisi ndina ! Nirhiribidela iinkumba zabahlolokazi , bese nibukisa ngokwenza imithandazokazi emide ! Ngalokho nizakuhlunguphazwa khulu .
40023015	“ Maye , kini bafundisi bomthetho nani baFarisi , bazenzisi ndina ! Nidabula amazwe namalwandle kobana nizuze oyedwa otjhugulukela ebuJudeni , kuthi naphendukileko nimenze abe yindodana yesirhogo ngokubuyelelweko njengani .
40023016	“ Maye , kini bahlahli abaziimphofu ! Nithi , ‘ Nanyana ngubani ofunga ngethempeli , akutjho ilitho lokho , kodwana nakube ufunga ngegolide lethempeli ubotjhelelwe esifungweni sakhe . ’
40023017	Nina ndlhadlha eziphopheleko ! Ngikuphi okukhulu , ligolide namkha lithempeli elenza bona igolide libe ngelikhethekileko na ?
40023018	Godu nithi , ‘ Nanyana ngubani ofunga nge-aldari , akutjho ilitho lokho ; kodwana nanyana ngubani ofunga ngesipho esiphezu kwalo ubotjhelelwe esifungweni sakhe . ’
40023019	Nina bantu abaphopheleko ! Ngikuphi okukhulu : sisipho namkha li-aldari elenza bona isipho sibe ngesikhethekileko na ?
40023020	Ngalokho-ke ofunga nge-aldari ufunga ngalo nakho koke okukilo .
40023021	Nofunga ngethempeli , ufunga ngalo nangaloyo ohlala kilo .
40023022	Naloyo ofunga ngezulu , ufunga ngesihlalo sobukhosi sakaZimu naloyo ohlala kiso .
40023023	“ Maye , kini bafundisi bomthetho nani baFarisi , nina bazenzisi ndina ! Ninikela kwetjhumi kweenungo zenu okuyiminti , idili nekumini , kodwana nilahle okuqakatheke khulu komthetho , ubulungiswa , isirhawu nokwethembeka . Benimele ngabe nenze lokhu ngaphandle kokuqalela phasi okhunye .
40023024	Bahlahli abaziimphofu ! Nikhupha ipukani kwenikuselako , kodwana niginya ikamela !
40023025	“ Maye , kini bafundisi bomthetho nani baFarisi , bazenzisi ndina ! Nihlanza ubungaphandle bekapho nesitja kodwana khibe ngaphakathi zizele ubumarhamaru nokuzazi .
40023026	BaFarisi abaziimphofu ! Thomani ngokuhlanza ubungaphakathi bekapho nesitja ntange ngaleyondlela nobungaphandle buzakuhlanzeka .
40023027	“ Maye , kini bafundisi bomthetho nani baFarisi , nina bazenzisi ndina ! Ninjengamathuna apendwe aba mhlophe , aqaleka amahle ngaphandle khibe ngaphakathi azele amathambo wabafileko nakho koke okusilapheleko .
40023028	Ngokunjalo nani ngaphandle niqaleka nilungile ebantwini , kodwana ngaphakathi nizele ukuzenzisa nokukhohlakala .
40023029	“ Maye , kini bafundisi bomthetho nabaFarisi , nina bazenzisi ndina ! Nakhela abaphorofidi amathuna amahle , nikghabise namaliba wabalungileko .
40023030	Begodu nithi , ‘ Nabegade siphile emihleni yabokhokho , besingekhe sazibandakanya nabo ekuthululeni iingazi zabaphorofidi . ’
40023031	Ngalokho niyafakaza ngokujamelana nani bonyana niziinzukulwana zalabo ababulala abaphorofidi .
40023032	Yeke ragelani phambili , niqedelele isilinganiso sezono zabokhokho benu !
40023033	Nina nyoka ndina ! Sizukulwana seenyoka ! Nizakubalekela njani ukulahlelwa ngesirhogweni na ?
40023034	Ngalokho nginithumela abaphorofidi , izazi nabafundisi . Abanye babo nizobabulala benibabethele esiphambanweni , abanye nizobaritha ngemasinagogini wenu nibagijimise ukusuka edorobheni ukuya edorobheni .
40023035	Yeke phezu kwenu kuzakwehlela zoke iingazi ezilungileko ezathululwako ephasinapha , ukuthoma ngeengazi zolungileko u-Abela ukuya kezakaZakariya umsa kaBherekiya enambulalela hlangana nethempeli ne-aldari .
40023036	Ngiqinisile ngiyanitjela bona koke lokhu kuzakwehlela phezu kwesizukulwanesi .
40023037	“ Jerusalema , Jerusalema , wena obulele abaphorofidi , godu wakhanda ngamatje labo abathunywe kuwe , kukangaki ngifuna ukubuthelela abantwabakho njengesikhukhukazi sibuthelela amadzinyanaso ngaphasi kweempiko zaso , kodwana azange ungivumele .
40023038	Qala , ikumbakho itjhiywe ingasenamuntu .
40023039	Ngambala ngiyanitjela bona angekhe benisangibona godu kufikela mhlana nithi , ‘ Ubusisiwe loyo oza ebizweni lakaSomnini ! ’ ”
40024001	UJesu besele aphumile ngethempelini , akhamba lokha abafundi bakhe nabazakuza kuye bamkhombisa umakhiwo wethempeli .
40024002	Wathi kibo : “ Niyazibona zoke izintwezi na ? Ngiqinisile ngiyanitjela bona akunalitje nalinye lapha elizakusala liphezu kwelinye , elinye nelinye lawo lizokugirika . ”
40024003	Kwathi uJesu asahlezi entabeni ye-Oliva , abafundi beza kuye ngasese , bafese bathi : “ Akhe usitjele bona izintwezi zizokwenzeka nini ? Sizakuba yini isibonakaliso sokuza kwakho nesokuphela kwesikhathi na ? ”
40024004	UJesu waphendula wathi : “ Yelelani bona kungabi nomuntu onikhohlisako
40024005	ngombana banengi abazakuza ebizweni lami bathi , ‘ NginguMesiya ! ’ Nje-ke bazakukhohlisa abanengi .
40024006	Nizakuzwa ngezipi nangamahlebezi wezipi ; kodwana qinisekani bonyana anethuki . Izinto ezinjalo kumele zenzeke , kodwana azitjho bona isiphetho sesifikile .
40024007	Isizwe sizakuvukela isizwe nombuso uvukele umbuso . Kuzakuba khona indlala nokusikinyeka kwephasi eendaweni ezahlukahlukeneko .
40024008	Koke lokhu kukuthoma kwemirhelo .
40024009	“ Ngemva kwalapho nizakukhaphelwa ekuhlungaphazweni nekubulaweni . Begodu nizokuzondwa ngizo zoke izizwe ngebanga lami .
40024010	Ngesikhatheso abanengi bazakuhlubuka ekukholweni bese bayakhaphelana bebazondane .
40024011	Kuzakuba khona abaphorofidi abanengi bamanga bakhohlise abantu abanengi .
40024012	Ngenca yokwanda kobukhohlakali , ithando labanengi lizokuya liphola .
40024013	Kodwana loyo ozokubambelela bekube sekupheleni uzokusindiswa .
40024014	Nje-ke ivangeli lombusweli lizakutjhunyayelwa ephasini loke , kube bufakazi kizo zoke izizwe ngaphambi kobana kufike isiphetho . ”
40024015	“ Lokha nanibona endaweni ecwengileko kujame isinyenyiso esibhubhisako , okuyinto eyakhulunywa mphorofidi uDanyela , ofundako azwisise .
40024016	AbaseJudiya ababalekele eentabeni .
40024017	Ophezu kwekumbakhe angahliki athi uyokuthatha okuthileko ngekhaya .
40024018	Osesimini angabuyeli ekhaya ayokuthatha isambatho sakhe .
40024019	Maye kuzokuthusa kangangani emihleni leyo ebafazini abasemzimbeni nakibomma abamunyisako !
40024020	Thandazani bona ukubaleka kwenu kungabi sebusika namkha ngeSabatha
40024021	ngombana iinhlupheko ngesikhatheso zizabe zizimbi khulu , zingalingani nalezo ezakhe zaba khona kusukela ekuthomeni kwephasi bekwaba kunjesi nezingasoze zaba khona godu .
40024022	Nakube amalanga lawo bekangakancitjhiswa , akakho obezakusinda , kodwana ngenca yalabo abakhethiweko , amalanga lawo azokuncitjhiswa .
40024023	“ Ngesikhatheso nanyana ngubani othi kini , ‘ Qalani nangu uMesiya ! ’ namkha , ‘ Nanguya ! ’ ningamkholwa umuntu loyo .
40024024	Ngambala abosingamesiya nabaphorofidi bamanga bazakuvela , benze iimbonakaliso nemikarisomraro emikhulu ukuze nakwenzekileko bakhohlise ngitjho nabakhethiweko .
40024025	Qalani , nginitjele lokhu ngaphambi kobana kufike isikhathi .
40024026	“ Yeke nakube nanyana ngubani uthi kini , ‘ Qalani nanguya erhalawumbeni , ’ ningayi lapho ; nanyana asithi , ‘ Nanguya ngemalawini angaphakathi , ’ ningakukholwa lokho .
40024027	Yeke njengombana umbani ovela ngepumalanga ubonakala ngitjho netjingalanga , kuzokuba njalo ukuza kweNdodana yoMuntu .
40024028	“ Nanyana kukuphi lapha kunesidumbu khona , amadlanga ahlangana lapho . ”
40024029	“ Khonokho ngemva kweenhlupheko zemihleni leyo , “ ilanga lizakufiphala , inyezi ingakhanyisi , iinkwekwezi zizakuwa emkayini , amandla wezulwini asikinywe .
40024030	“ Ngesikhatheso isibonakaliso seNdodana yoMuntu sizakuvela emkayini , kuthi zoke izizwe zephasi zilile . Zizakubona iNdodana yoMuntu isiza ngamafu womkayi , ngamandla nangephazimulo ekulu .
40024031	Yeke izakuthuma iingilozi zayo ngokulila okukhulu kwepalapala . Zona zizakubuthelela abakhethekileko bayo emagumbini womane wephasi , ukusuka ehlangothini elinye lomkayi bekube kukelinye .
40024032	“ Nje-ke fundani isifundo nasi ngomuthi wamakhiwani : Msinyana ngemva kobana iimpanjana zawo zihlangene , kumila amakari , seniyazi-ke bonyana ihlobo seliseduze .
40024033	Ngokunjalo-ke nanibona zoke izintwezi , nizakwazi bonyana sekuseduze , iye sekusemnyango .
40024034	Ngiqinisile ngiyanitjela bona isizukulwanesi ngambala asisoze sadlula zingakenzeki zoke izintwezi .
40024035	Izulu nephasi kuzakudlula , kodwana amezwami angekhe adlula . ”
40024036	“ Akakho noyedwa owaziko ngelangelo nangesikhatheso , neengilozi ezisezulwini azazi ilitho , ngitjho neNdodana ngokwayo ayazi ; kodwana nguBaba kwaphela owaziko .
40024037	Njengombana kwakunjalo emihleni kaNowa , kuzakuba njalo-ke ukuza kweNdodana yoMuntu .
40024038	Emihleni leyo ngaphambi komthwalela , abantu bebagoma , basela , batjhada bebatjhadise , kufikela elangeni uNowa angena ngalo ngemkhunjini .
40024039	Bebangakhathali ngalokho okuzokwenzeka bekwaba kumhlana kufika umthwalela warhurhula boke . Kuzokuba njalo-ke ukuza kweNdodana yoMuntu .
40024040	Ngesikhatheso amadoda amabili azabe asebenza esimini ; kuzakuthathwa eyodwa kutjhiywe eyodwa .
40024041	Abafazi ababili bazabe basila elitjeni , kuthathwe oyedwa kutjhiywe oyedwa .
40024042	“ Yeke , hlalani nilindile ngombana anazi bona iKosenu izakuza nini .
40024043	Kodwana yazini lokhu : Nakube umninikhaya bekasazi bona isela lizakufika ngasiphi isikhathi sobusuku , ubazakuhlala alindile , ubangekhe avumela bonyana indlwakhe ifahlwe .
40024044	Nani-ke kumele nihlale nilindile ngombana iNdodana yoMuntu izakufika ngesikhathi eningakayilindeli ngaso .
40024045	“ Ngiyiphi-ke inceku ethembekileko nehlakaniphileko umniniyo ayibeke bona yeluse iinsebenzi ekhaya , iziphe ukugoma kwazo ngesikhathi esifaneleko na ?
40024046	Kuzakuba kuhle encekwini leyo lokha umniniyo nafikako ayifumana isenza lokho .
40024047	Ngiqinisile ngiyanitjela bona uzayibeka bona yeluse yoke ipahlakhe .
40024048	Kodwana akhesithi inceku leyo ikhohlakele bese izitjela ithi , ‘ Ikosami isekukhambeni , kuzayithatha isikhathi ukubuya ’ ,
40024049	bese idula ezinye iinceku esebenza nazo , irhiribidele beyidakwe neendakwa .
40024050	Umnininceku leyo uzakufika ngelinye ilanga ingakamlindeli ngesikhathi engasaziko .
40024051	Uzayidabula iinquqwana ayilahlele endaweni yabazenzisi lapha kuzakuba khona ukurhahlawula nokugedla kwamaziyo . ”
40025001	“ Ngesikhatheso umbuso wezulu uzakufana namatlawu alitjhumi athatha iimbani zawo ayokuhlangabeza umyeni .
40025002	Amahlanu wawo gade aziindlhayela , amahlanu ahlakaniphile .
40025003	Aziindlhayela athatha iimbani zawo , kodwana azange athathe amafutha .
40025004	Kwathi amahlanu ahlakaniphileko akhamba aphethe amafutha ngemijekana .
40025005	Umyeni wariyada ukufika , yeke woke ayenda , agcina alele .
40025006	“ Phakathi kobusuku kwamenyezwa kwathiwa , ‘ Nangu umyeni ! Phumani nimhlangabeze ! ’
40025007	Yeke woke amatlawu alitjhumi avuka , akhanyisa iimbani zawo .
40025008	Aziindlhayela athi kahlakaniphileko , ‘ Akhe nisitopizele amafutha , iimbani zethu ziyacima . ’
40025009	Ahlakaniphileko aphendula athi , ‘ Nilale nilahlile , nathi angahle asitlhayelele nasizawabelana nani . Khambani niye kabathengisako niyozithengela khona . ’
40025010	Kwathi nasesendleleni yokuyokuthenga amafutha lawo , umyeni wafika . Amatlawu ebegade azilungiselele angena naye ngemnyanyeni womtjhado . Umnyango wavalwa .
40025011	“ Ngemva kwesikhathi amatlawu laya afika athi , ‘ Kosi ! Kosi ! Sivulela singene ! ’
40025012	Kodwana umyeni wawaphendula wathi , ‘ Ngiqinisile ngiyanitjela ngithi anginazi . ’
40025013	“ Ngalokho hlalani nilindile ngombana ilanga nesikhathi anisazi . ”
40025014	“ Godu umbuso wezulu uzakufana nomuntu owathi nazokuthatha ikhambo , wabiza iinsebenzi zakhe wazitjhiya nepahlakhe kobana ziyeluse .
40025015	Esinye wasinikela amatalende amahlanu wemali , esinye amatalende amabili kwathi esinye wasinikela italende elilodwa . Esinye nesinye kwaba ngokwekghono laso . Yeke wakhamba .
40025016	Isisebenzi esifumene amatalende amahlanu sakhamba khonokho sayokusisa imalaso , sazuza amanye amatalende amahlanu .
40025017	Nesifumene amatalende amabili naso sazuza amanye amabili .
40025018	Kodwana esafumana italende elilodwa sakhamba sayolembela , salifihla lapho .
40025019	“ Ngemva kwesikhathi eside ikosi yeensebenzi leyo yabuya , yalungisa iindaba nazo .
40025020	Isisebenzi ebesifumene amatalende amahlanu saletha amanye amahlanu sathi , ‘ Kosami , unginikele amatalende amahlanu , qala ngizuze amanye amahlanu . ’
40025021	Ikosi leyo yaphendula yathi , ‘ Wenze kuhle , sisebenzi sami esilungileko nesithembekileko ! Wathembeka ezintweni ezincani , yeke ngizakubeka bona uphathe izinto ezinengi . Yewuze uzokuhlanganyela ithabo lekosakho ! ’
40025022	“ Nesisebenzi esanikelwa amatalende amabili naso seza sathi , ‘ Kosami , wanginikela amatalende amabili , qala ngizuze amanye amabili . ’
40025023	Ikosaso yathi , ‘ Wenze kuhle , sisebenzi sami esilungileko nesithembekileko ! Wathembeka ezintweni ezincani , yeke ngizakubeka bona uphathe izinto ezinengi . Yewuze uzokuhlanganyela ithabo lekosakho ! ’
40025024	“ Yeke kweza isisebenzi esanikelwa italende elilodwa sathi ekosinaso , ‘ Kosami , bengazi bonyana uyindoda elikhuni . Uvuna lapha ungakalimi khona , ubuthe lapha ungakarhatjhi khona .
40025025	Nje-ke fese ngesaba , ngakhamba ngayokufihla italende lakhweli equlwanini . Qala , nakhu okungokwakho . ’
40025026	“ Ikosaso yaphendula yathi , ‘ Wena sisebenzi esikhohlakeleko nesivilaphako ! Bewazi bonyana ngivuna lapha ngingakalimi khona , ngibuthe lapha ngingakarhatjhi khona ?
40025027	Bewufanele ubulunge imali leyo ebulungelwenimali . Nje-ke bekuzakuthi nangibuyako ngiyifumane inamakonyana .
40025028	Memukeni italende lelo nilinikele onamatalende alitjhumi .
40025029	Ngambala loyo onelitho , uzakungezelelelwa ukuze abe nokunengi ngokweqileko . Kodwana loyo onganalitho , uzakwemukwa ngitjho nokuncancani anakho .
40025030	Phoselani isisebenzi esingatjho lithweso ngaphandle ebumnyameni lapha kuzokuba khona ukurhahlawula nokugedla kwamazinyo . ’
40025031	“ Mhlana iNdodana yoMuntu iza ngephazimulwayo iphekelelwa ziingilozi zayo zoke , izakuhlala esihlalweni sayo sobukhosi ephazimulweni yezulwini .
40025032	Zoke izizwe zizakubuthanela phambi kwayo . Izakuhlukanisa boke abantu ngeenqhema njengomelusi nahlukanisa izimvu neembuzi .
40025033	Izakubeka izimvu ngesidleni sayo neembuzi ngesinceleni sayo .
40025034	Yeke iKosi izakuthi kilabo abangesidleni sayo , ‘ Yizani nina enibusiswe nguBaba ! Thathani ilifa lenu okumbuso olungiselelwe nina kusukela ekudalweni kwephasi .
40025035	Ngambala bengilambile nangondla , ngomile nangiseza , bengimqhamuka nangamukela ngeenkumbeni zenu ,
40025036	ngihlubule nangembesa . Bengigula nangitjheja , bengingesikhungweni neza nazongibona . ’
40025037	“ Yeke abalungileko bazayiphendula bathi , ‘ Agu Kosi ! Sakhe sakubona nini ulambile sakondla , namkha womile sakuseza na ?
40025038	Sakhe sakubona nini umqhamuka , sakwamukela emizinethu namkha uhlubule sakwembesa na ?
40025039	Sakhe sakubona nini ugula nanyana ungesikhungweni , sazokubona na ? ’
40025040	IKosi izakuphendula ithi , ‘ Ngiqinisile ngiyanitjela bona lokha nanenzela oyedwa wabafowethu abancancanaba , nenzele mina . ’
40025041	“ Yeke izakuthi kilabo abangesinceleni , ‘ Sukani kimapha nina enithuwelelisiweko , niye ngemlilweni wesiphelani olungiselwe uSathana neengilozi zakhe .
40025042	Bengilambile , azange ningiphe ilitho eligonywako ; bengomile , azange beningiseze ilitho .
40025043	Bengimqhamuka , azange ningamukele emizinenu , bengidinga izambatho , azange beningembese . Bengigula , ngingesikhungweni azange beningitjheje . ’
40025044	“ Yeke nabo bazakuphendula bathi , ‘ Agu Kosi ! Sakhe sakubona nini ulambile namkha womile , umqhamuka namkha uhlubule , ugula namkha ungesikhungweni , sangakutjheja na ? ’
40025045	IKosi izakuphendula ithi , ‘ Ngiqinisile ngiyanitjela bona nanyana yini eningazange niyenzele ngitjho noyedwa walaba , nami semlunga ningakangenzeli ilitho . ’
40025046	Yeke bazakukhamba baye ekuhlunguphazweni okungapheliko , kodwana abalungileko bazakuya ekuphileni okungapheliko . ”
40026001	Kwathi bona uJesu aqede ukutjho zoke izintwezi , wathi ebafundini bakhe :
40026002	“ Niyazi bona sekusele amalanga amabili kwaphela bona kube liPhasika , yeke iNdodana yoMuntu izakukhatjhelwa kobana ibethelwe esiphambanweni . ”
40026003	Khonapho abaphristi abakhulu nabaphathi babantu bahlangana etatawini lomphristi omkhulu ebekuthiwa nguKhayafasi .
40026004	Balumba amano wokugola uJesu ngobuqili bese bayambulala .
40026005	Bathi : “ Singakwenzi ngesikhathi somnyanya lokhu , nakungasinjalo kuzakuvuka umguruguru phakathi kwabantu . ”
40026006	Kwathi uJesu aseseBhethaniya emzini wendoda ebekuthiwa nguSimoni onekhwekhwe ,
40026007	kweza umfazi kuye aphethe umjeka uzele amakha wemali enengi , wawathela ehlokwakhe asahlezi etafuleni .
40026008	Lokha abafundi nababona isenzweso basilingeka khulu , bathi : “ Kusoziswelani na ?
40026009	Amakha la bekangathengiswa ngemali enengi , yabelwe abadududu ! ”
40026010	UJesu wakulemuka lokho ebebakutjho , yeke wathi kibo : “ Nimtshwenyelani umfazi lo na ? Ungenzele into ehle .
40026011	Abadududu nizokuhlala ninabo njalo , kodwana mina angekhe nahlala ninami .
40026012	Lokha nathela amakha la phezu kwami , ulungiselela umzimbami ukuyokubulungwa .
40026013	“ Ngiqinisile ngiyanitjela bona kuphi nakuphi lapha ivangeleli litjhunyayelwa khona ephasini loke , lokho akwenzileko kuzakufakazwa ngakho , kube sikhumbuzo ngaye . ”
40026014	Yeke omunye wabalitjhumi nambili , ibizo lakhe elinguJudasi Iskariyodi , waya kubaphristi abakhulu ,
40026015	wababuza wathi : “ Nizangipha ini nangimnikela ezandleni zenu na ? ” Babala amatjhumi amathathu weempaparwana zesiliva bamnikela zona .
40026016	Kusukela lokho uJudasi wafuna ithuba elihle lokukhaphela uJesu kibo .
40026017	Ngelanga lokuthoma lomnyanya wesiKwa esinganaNgumelo , abafundi beza kuJesu bathi : “ Ufuna bona sikulungiselephi isidlo sePhasika na ? ”
40026018	Wathi kibo : “ Ngenani ngedorobheni niye emuntwini othileko nimtjele nithi , ‘ Umfundisi uthi , isikhathi sakhe sesifikile . Yena nabafundi bakhe bazokugidingela iPhasika lapha kwakho . ’ ”
40026019	Yeke abafundi benza njengombana uJesu abayalile , balungisa iPhasika .
40026020	Kwathi nakuhlwako , uJesu wahlala nabalitjhumi nambili etafuleni .
40026021	Kuthe basagoma njalo , uJesu wathi kibo : “ Ngiqinisile ngiyanitjela bona omunye wenu uzongikhaphela . ”
40026022	Abafundi badana khulu bathoma ukumbuza ngamunye ngamunye , bathi : “ Kghani iKosi itjho mina na ? ”
40026023	UJesu waphendula wathi : “ Loyo ofake isandla sakhe ngesitjeni kanye nami , nguye ozongikhaphela .
40026024	INdodana yoMuntu izokukhamba njengombana kutloliwe ngayo . Kodwana maye kiloyo okhaphela iNdodana yoMuntu ! Bekuzokuba ngcono emuntwini loyo ngathana azange abelethwe ! ”
40026025	Yeke uJudasi , ekunguye obekazomkhaphela wathi : “ Kghani kungaba ngimi Rabi , na ? ” UJesu wamphendula wathi : “ Iye , nguwe . ”
40026026	Kwathi basagoma njalo , uJesu wathatha isikwa , wathokoza , wasihlephula , wanikela abafundi bakhe , wathi : “ Thathani nigome ; lokhu mzimbami . ”
40026027	Wathatha ikapho , wathokoza kuZimu , wabanikela wathi : “ Selani noke nje
40026028	ngombana lokhu kuziingazi zami zesivumelwano ezaphalakela abanengi , malungana nokulitjalelwa kwezono .
40026029	Ngiyanitjela bona angekhe bengisasela isithelo sesidiribesi ukusuka gadesi bekube mhlana ngisisela ngobutjha nginani embusweni kaBaba . ”
40026030	Kwathi sele bavume ingoma yokudumisa , baphuma baya entabeni ye-Oliva .
40026031	Yeke uJesu wathi kibo : “ Khona namhlanjesi ebusuku noke nizokukhubeka ngami ngombana imitlolo ithi , “ ‘ Ngizakumadlha umelusi , umhlambi wezimvu urhatjheke . ’
40026032	“ Kodwana ngemva kokuvuka kwami ekufeni , ngizanandulela ngiye eGalile . ”
40026033	UPitrosi wathi : “ Ngitjho nanyana bangakhubeka boke laba ngebanga lakho , mina angisoze ! ”
40026034	UJesu wathi kuPitrosi : “ Ngiqinisile ngithi kuwe khona ebusuku banamhlanjesobu ngaphambi kobanyana umkukurumbu ulile , uzabe sele ungilandule kathathu . ”
40026035	Kodwana uPitrosi waqinisa wathi : “ Ngitjho nanyana ngingafa kanye nawe , angeze bengithome ngikulandule . ” Boke abafundi batjho okufanako .
40026036	Yeke uJesu wakhamba nabafundi bakhe baya endaweni ebizwa bona yiGetsemani , wathi kibo : “ Yijani nihlezi lapha , ngisaya laphaya ngiyokuthandaza . ”
40026037	Wakhamba noPitrosi namadodana amabili kaZebediya . Wathoma ukutlhuwa nokukhathazeka ,
40026038	wathi kibo : “ Umphefumulwami ubhodwe lisizi bekube sekufeni . Hlalani lapha nilinde kanye nami . ”
40026039	Waya phambidlana , waguqa , wahloma ihloko phasi wathandaza wathi : “ Baba , nakube kuyakghoneka , bengithi ikapho le ayisuswe kimapha ! Nokho kungabi ngokuthanda kwami , kodwana kube yintando yakho . ”
40026040	Yeke wabuyela ebafundini bakhe , wabafumana balele ; wathi kuPitrosi : “ Hawu madoda , nibhalelwe kulinda nami i-awara elilodwa na ?
40026041	Yelelani nithandaze ukuze ningaweli ekulingweni . Ummoya uyavuma , kodwana inyama ibuthakathaka . ”
40026042	UJesu wakhamba kwesibili wayokuthandaza , wathi : “ Baba , nangabe ikapho le angekhe yasuswa kimi ngaphandle kobana ngiyisele , akwenzeke intando yakho . ”
40026043	Kwathi nabuyako , godu wafumana abafundi balele ngombana amehlwabo gade azele ubuthongo .
40026044	Yeke wabatjhiya wakhamba , wathandaza ihlandla lesithathu , atjho wona amezwi lawo .
40026045	Wabuyela ebafundini wathi : “ Nisalele , nisaphumulile na ? Qalani , isikhathi sesifikile bona iNdodana yoMuntu ikhatjhelwe ezandleni zezoni .
40026046	Sikimani sikhambeni . Nango umkhaphelami asiza ! ”
40026047	Kwathi asakhuluma , uJudasi ongomunye wabalitjhumi nambili , wafika akhamba nesiqubuthu esikhulu sihlome ngeensabula nangeembhuku , sithunywe baphristi abakhulu nabaphathi babantu .
40026048	Nje-ke umkhapheli bekenze nabo isiga wathi : “ Loyo engizamncwanga , nguye enimfunako . Mbambeni ! ”
40026049	UJudasi walunga thwi kuJesu , wathi : “ Lotjha Rabi ! ” Wamncwanga .
40026050	UJesu waphendula wathi : “ Mngani , uzokwenzani lapha na ? ” Yeke amadoda atjhidela , abamba uJesu ambopha .
40026051	Khonokho omunye wabagade banoJesu warhwatjha isabulakhe , warharhabula isisebenzi somphristi omkhulu , wasisusa indlebe .
40026052	Kodwana uJesu wathi kuye : “ Buyisela isabulakho endawenayo ngombana boke abarhwatjha isabula bazakufa ngesabula .
40026053	Udlumbana bona angeze ngakghona ukubiza uBaba , khonokho athumele ibutho leengilozi elingaphezu kweenkulungwana ezimatjhumi alikhomba nambili na ?
40026054	Kodwana ngalokho , imitlolo ingazaliseka njani ethi kumele kwenzeke ngayo yona indlela le na ? ”
40026055	Khonokho uJesu wakhuluma nesiqubuthu wathi : “ Ngirhola izilwi bona ningabeze nize ngeensabula nangeembhuku ukuzongibamba na ? Bengihlala ethempelini nematatawini imihla yoke , ngifundisa , azange kheningibambe .
40026056	Kodwana koke lokhu kwenzekile ukuze kuzaliseke imitlolo yabaphorofidi . ” Yeke boke abafundi bamsukela babaleka .
40026057	Labo ababamba uJesu , bamusa kuKhayafasi , umphristi omkhulu , lapha bekuhlangene khona abafundisi bomthetho nabaphathi .
40026058	Kodwana uPitrosi wamlandela akudanyana , bewangena ngesirhodlweni somphristi omkhulu . Wangena wahlala phasi nabaqaphi afuna ukubona bonyana kuzokwenzekani .
40026059	Abaphristi abakhulu nebandla loke lafuna ubufakazi bamala ukujamelana noJesu ukuze bakwazi ukumbulala .
40026060	Kodwana abazange bafumane litho , ngitjho nanyana kweza abofakazi abanengi bamala nje . Ekugcineni kwasikima abantu ababili
40026061	bathi : “ Umrhali lo uthe , ‘ Ngingabhuruza ithempeli lakaZimu ngilakhe ngobutjha ngamalanga amathathu . ’ ”
40026062	Khona umphristi omkhulu wasikima wathi kuJesu : “ Uzose uthule nje ungaphenduli na ? Uthini ngobufakazi obujamelene nawe obulethwa madoda la , na ? ”
40026063	Kodwana uJesu wazithulela . Umphristi omkhulu wakhuluma naye godu , wathi : “ Ngikufungisa isifungo ngoZimu ophilako ngithi : Sitjela bona unguMesiya , iNdodana kaZimu na ? ”
40026064	UJesu waphendula wathi : “ Iye , kunjengombana utjhwile . Kodwana ngiyanitjela noke nje bona ngokuzako nizokubona iNdodana yoMuntu ihlezi ngesigomeni sakaSomandla begodu isiza ngamafu ivela ezulwini ! ”
40026065	Khonapho umphristi omkhulu watlebhula izambatho zakhe wathi : “ Selebe ahlambalazile ! Sisafunelani abanye abofakazi na ? Nani nizizwele ukuhlambalaza okungakaya !
40026066	Nicabangani na ? ” Baphendula bathi : “ Ufanelwe kubulawa . ”
40026067	Yeke bamkhafulela ngamathe ebusweni , bambetha ngamaguduva . Abanye bamwakala
40026068	bathi kuye : “ Siphorofidela wena Krestu ! Ngubani okubethileko na ? ”
40026069	Yeke uPitrosi bekahlezi ngaphandle ngesirhodlweni , kweza isisebenzi somntazana sathi : “ Nawe gade unoJesu weGalile . ”
40026070	Kodwana wakulandula lokho phambi kwabo boke , wathi : “ Angazi bona ukhuluma ngani . ”
40026071	Khonapho waphuma waya esangweni , lapha abonwa khona ngomunye godu umntazana owathi ebantwini ebebalapho : “ Umrhali lo gade anoJesu weNazaretha . ”
40026072	Godu uPitrosi wakulandula lokho wathi : “ Angimazi umuntu loyo mina ! ”
40026073	Ngemva kwesikhatjhana abantu ebebajame lapho beza kuPitrosi , bathi kuye : “ Ngambala ungomunye wabo ngombana ukukhuluma kwakho kuyakulahla . ”
40026074	Yeke uPitrosi wathoma ukuthukana , afunga asithi : “ Yeningisusele mina , angimazi umuntu lo ! ” Khonokho umkukurumbu walila .
40026075	Yeke uPitrosi wakhumbula igama uJesu alikhulumileko lokuthi : “ Ngaphambi kobana umkukurumbu ulile , uzabe sele ungilandule kathathu bona awungazi ! ” Nje-ke waphumela ngaphandle wakhihla isililo esibuhlungu .
40027001	Kwathi ekuseni ngamasa boke abaphristi abakhulu nabaphathi babantu bathatha iqunto lokubulala uJesu .
40027002	Bambopha , bamraga bamusa kuPilatu , umbusi .
40027003	Lokha uJudasi omkhapheleko nabona bonyana uJesu ugwetjelwe ukufa , wazisola kabuhlungu , wabuyisela iimpaparwana ezimatjhumi amathathu zesiliva kubaphristi abakhulu kanye nabaphathi .
40027004	Wathi : “ Ngonile ngokukhaphela iingazi ezinganamlandu . ” Bamphendula bathi : “ Kusitjhisa ngani-ke thina lokho ? Ziimbonwa nguwe lezo . ”
40027005	Yeke uJudasi wafuthela imali leyo ngethempelini , waphuma . Wasuka lapho wayoziphanyeka .
40027006	Abaphristi abakhulu badobha iimpaparwanezo bathi : “ Kukuphikisana nomthetho ukufaka imali le emnikelweni wethempeli ngombana kuyimali yeengazi . ”
40027007	Yeke baqunta ukusebenzisa imali leyo ukuthenga isimu yombumbi kobana ibe yindawo yokubulungela imiqhamuka .
40027008	Ngikho indawo leyo nanamhlanjesi ibizwa bonyana : “ YiNdawo yeeNgazi . ”
40027009	Yeke kwazaliseka okwakhulunywa mphorofidi uJoromiya nasithi : “ Bathatha iimpaparwana ezimatjhumi amathathu zesiliva , okulinani abantu bakwa-Israyeli abavumelana ukumhlawulela ngalo ,
40027010	bazisebenzisa ukuthenga isimu yombumbi , njengombana uSomnini bekangiyalile . ”
40027011	UJesu wajama phambi kombusi , umbusi loyo wambuza wathi : “ Uyikosi yamaJuda na ? ” UJesu wamphendula wathi : “ Iye , kunjengombana usitjho . ”
40027012	Kodwana lokha nasolwa baphristi abakhulu nabaphathi , azange aphendule .
40027013	Yeke uPilatu wambuza wathi : “ Awubuzwa ubufakazi abajamelana nawe ngabo na ? ”
40027014	Kodwana uJesu azange aphendule . Okwarara umbusi kukobana azange aziphendulele ngitjho nakowodwa umlandu athweswa wona .
40027015	Yeke gade kusiqhelo kobana umbusi athi njalo ngomnyanya athukulule isibotjhwa esikhethwa siqubuthu .
40027016	Ngesikhatheso bekunesibotjhwa esidumileko ibizo laso linguBharabhasi .
40027017	Kwathi bona isiqubuthu sibuthane , uPilatu wasibuza wathi : “ Ngisiphi enifuna bona nginithukululele sona na ? UBharabhasi namkha uJesu , okuthiwa nguKrestu na ? ”
40027018	Begade asazi bona kungebanga lomona ukobana banikele uJesu kuye .
40027019	Kwathi uPilatu asahlezi esihlalweni sokugweba , umkakhe wamthumela umlayezo othi : “ Ungabi nesandla endabeni yomuntu omsulwa loyo ngombana ngihlukumezeke khulu ebhudangweni ngaye . ”
40027020	Abaphristi abakhulu nabaphathi batjitjizela isiqubuthu kobana sikhethe uBharabhasi bese kubulawe uJesu .
40027021	Umbusi wabuza wathi : “ Nifuna ngithukulule muphi phakathi kwababilaba na ? ” Baphendula bathi : “ UBharabhasi ! ”
40027022	Yeke uPilatu wabuza wathi : “ Alo-ke nithi ngenzeni ngoJesu okuthiwa nguKrestu lo na ? ” Boke baphendula bathi : “ Mbethele esiphambanweni ! ”
40027023	UPilatu wabuza wathi : “ Kubayini na ? Mlandu bani awenzileko na ? ” Kodwana barhuwelela khulu bathi : “ Mbethele esiphambanweni ! ”
40027024	Kwathi uPilatu nabona bonyana akayindawo nabo , kodwana esikhundleni salokho bathoma ukuguruzela , wathatha amanzi wahlamba izandla zakhe phambi kwesiqubuthu , wathi : “ Ngimsulwa ekuthululweni kweengazi zomuntu lo . Sekuziimbonwa ngini ! ”
40027025	Boke abantu baphendula bathi : “ Iingazi zakhe azibe phezu kwethu nesizukulwana sethu ! ”
40027026	Yeke wabathukululela uBharabhasi . Kodwana wathi uJesu arithwe , bewanikela ngaye bona abethelwe esiphambanweni .
40027027	Yeke amajoni wombusi athatha uJesu amusa ngesirhodlweni sombusi ; soke isiqhema samajoni sambungelela .
40027028	Amhlubulisa , amembesa ingubo ebomvu .
40027029	Eluka isihlohlo sameva amthwesa sona . Amphathisa umgaba ngesandleni sakhe sesidla ; aguqa ngaphambi kwakhe abukisa ngaye athi : “ Bayede , kosi yamaJuda ! ”
40027030	Amkhafulela , athatha umgaba ambetha ngawo kanenginengi ehloko .
40027031	Emva kobana abukise ngaye , amhlubulisa ingubo , amembathisa izambatho zakhe . Asuka lapho amraga ayombethela esiphambanweni .
40027032	Kwathi nabaphumako , bahlangana nendoda yeSirene ebekuthiwa nguSimoni , amajoni amkatelela bona athwale isiphambano sakaJesu .
40027033	Bafika endaweni ekuthiwa yiGolgotha , okutjho iKhakhayi .
40027034	Lapho amajoni anikela uJesu iwayini ebeyivangwe nenyongo kobana asele ; kodwana kuthe bona ayizwe , wala ukuyisela .
40027035	Kwathi bona ambethele esiphambanweni , ahlukaniselana izambatho zakhe ngefumbe ukuze kuzaliseke ilizwi elakhulunywa baphorofidi nabathi , “ Bahlukaniselana izambatho zami bebenza ifumbe ngazo . ”
40027036	Ngemva kwalokho ahlala phasi ambukela .
40027037	Ngehla kwehlokwakhe abeka umtlolo womlandu abamethwesa wona othi : “ Lo nguJesu ikosi yamaJuda . ”
40027038	Wabethelwa kanye namasela amabili , elinye lingesidleni , elinye lingesinceleni .
40027039	Abantu ebebadlula lapho bebamhlambalaza , bathintithe iinhloko ,
40027040	bathi : “ Wena ozokugiriza ithempeli bese ulakha ngobutjha ngamalanga amathathu , zisindise-ke ! Yehla esiphambanwenapho nakube uyiNdodana kaZimu ! ”
40027041	Ngokunjalo , abaphristi abakhulu , abafundisi bomthetho nabaphathi babukisa ngaye ,
40027042	bathi : “ Wasindisa abanye , kodwana yena akakwazi ukuzisindisa ! Uyikosi yakwa-Israyeli ! Akehle khona nje esiphambanweni , yeke sizamkholwa !
40027043	Angithi wethembe uZimu . UZimu akamsize khona nje nakube uyamfuna ngombana bekaseze asithi , ‘ NgiyiNdodana kaZimu ! ’ ”
40027044	Ngitjho namasela ebekabethelwe nawo adindela iinhlamba phezu kwakhe .
40027045	Kusukela ngesimbi yetjhumi nambili bekube ngesimbi yesithathu ubumnyama bembatha inarha yoke .
40027046	Kwathi ngesimbi yesithathu uJesu warhuwelela ngelizwi elikhulu wathi : “ Eli , Eli , lama sabarhthani ? ” Okutjho bona : “ Zimami , Zimami , ungitjhiyeleni na ? ”
40027047	Kwathi lokha abanye balabo ebebajame lapho nabezwa lokho bathi : “ Ubiza u-Eliya ! ”
40027048	Khonokho omunye wabo wagijima wathatha umfotjhofotjho , wawenya ngaphakathi kweviniga , wawuhloma emhlangeni , wawuphakamisela kuJesu kobana asele .
40027049	Abanye bathi , “ Jama wena ! Akhesibone bona u-Eliya wakhe loyo uzakuza azomsindisa na ? ”
40027050	Godu uJesu warhuwelela ngelizwi elikhulu , wanikela umphefumulwakhe .
40027051	Khonokho irharideni lethempeli latlebhuka phakathi , ukuthoma phezulu ukuya phasi . Iphasi lasikinyeka , kwaphadlhuka amadwala .
40027052	Amathuna avuleka , iindumbu zabantu abanengi abacwengileko ebebahlongakele bavuswa baphila godu .
40027053	Baphuma ngemathuneni , kwathi ngemva kobana uJesu avukile ekufeni , baya ngedorobheni elicwengileko , bazibonakalisa ebantwini abanengi .
40027054	Kwathi lokha umphathimabutho nalabo ebebanaye ebebaqaphe uJesu nababona ukusikinyeka kwephasi nakho koke okwenzakeleko , besaba bebathi : “ Kwamambala bekayiNdodana kaZimu ! ”
40027055	Bekukhona abafazi abanengi lapho , bajame kudanyana baqalile . Bebalokhu balandele uJesu ukusukela eGalile kobana bamsize .
40027056	Hlangana nabo bekukhona uMariya Magdalina , uMariya unina kaJakopo noJosefa kanye nonina lamadodana kaZebediya .
40027057	Kwathi nakuhlwako , kwafika isigwili somuntu sivela e-Arimathiya , ibizo laso linguJosefa , naye egade amfundi kaJesu .
40027058	Waya kuPilatu wayokubawa isidumbu sakaJesu , nje-ke uPilatu wayala bonyana anikelwe sona .
40027059	UJosefa wasithatha , wasiphuthela ngetjhila elihlanzekileko ,
40027060	wasifaka ngethuneni lakhe elitjha aligobhodlha edwaleni . Wageda ilitje elikhulu wavala ngalo umnyango wethuna wakhamba .
40027061	UMariya Magdalina nomunye uMariya gade bahlezi lapho malungana nethuna .
40027062	Ngelanga elilandelako , ebekuliSabatha , abaphristi abakhulu nabaFarisi bahlangana kuPilatu ,
40027063	bathi kuye : “ Kosi , siyakhumbula bona umkhohlisi loya nasaphilako wathi , ‘ Ngemva kwamalanga amathathu ngizakuvuka . ’
40027064	Yeke , khupha umyalo bonyana ithuneli liyokulindwa kufikela elangeni lesithathu . Nakungasinjalo , abafundi bakhe bangahle beze bazokweba isidumbu sakhe , bese batjela abantu bona uvukile ekufeni . Amala wokugcina la azakudlula waphambilini . ”
40027065	UPilatu wathi kibo : “ Thathani umlindi nikhambe niyokuqinisekisa bona ithunelo liyavikeleka ngendlela eningakghona ngayo . ”
40027066	Yeke bakhamba bayokuqinisekisa bona ithunelo livikelekile ngokubeka iphawu lokulivala elitjeni , bebatjhiya abalindi lapho .
40028001	Ngemva kweSabatha , ngamasa welanga lokuthoma leveke , uMariya Magdalina nomunye uMariya bakhamba bayokuhlola ethuneni .
40028002	Khonokho kwaba khona ukusikinyeka kwephasi okukhulu ngombana kwehla ingilozi kaSomnini ivela ezulwini , yaya ethuneni yafese yageda ilitje yalisusa , yahlala phezu kwalo .
40028003	Ubujamo bayo bebunjengombani , izambatho zayo zimhlophe njengeliqhwa .
40028004	Abalindi besaba khulu bebaqhaqhazela , baba njengabantu abafileko .
40028005	Ingilozi yakhuluma nabafazi yathi : “ Ningesabi ngombana ngiyazi bona nifuna uJesu obekabethelwe esiphambanweni .
40028006	Akakho lapha ; uvukile njengombana agade atjhwile . Yizani nganeno nizokubona lapha bekalele khona .
40028007	Nanisuka lapha nirhabe niyokutjela abafundi bakhe , nithi , ‘ Uvukile ekufeni , nje-ke usendleleni yokuya eGalile ngaphambi kwenu . Nizakumbona lapho . ’ Qalani nginitjelile . ”
40028008	Yeke abafazi basuka msinyana ethuneni banokwesaba , kodwana khonapho baphuphuma ithabo , bagijima bayokutjela abafundi bakhe .
40028009	Msinyana uJesu wahlangana nabo wathi : “ Lotjhani ! ” Batjhidela , bambamba eenyaweni , bamkhothamela .
40028010	Yeke uJesu wathi kibo : “ Ningesabi . Khambani niyokutjela abafowethu bonyana baye eGalile , bazangibona lapho . ”
40028011	Kwathi abafazi basesendleleni , abanye babalindi bangena ngedorobheni bayokubikela abaphristi abakhulu ngakho koke okwenzakeleko .
40028012	Nasele abaphristi abakhulu bahlangene nabaphathi benza neqhinga , banikela amajoni imali enengi ,
40028013	bathi kiwo : “ Nifike nithi , ‘ Sithe sisabanjwe sithongwana phakathi kobusuku , abafundi bakhe bafika beba isidumbu sakhe . ’
40028014	Nakube umbiko lo ufika kumbusi , sizamanelisa ukuze nina ningangeni ekingeni . ”
40028015	Yeke amajoni athatha imali , enza njengombana bekayaliwe . Nje-ke umbiko lo warhatjheka emaJudeni woke ngitjho nanamhlanjesi .
40028016	Abafundi abalitjhumi nanye baya eGalile entabeni lapha uJesu abatjele bona baye khona .
40028017	Kwathi nabambonako , bamkhothamela kodwana abanye bazaza .
40028018	Yeke uJesu watjhidela kibo wathi : “ Nginikelwe woke amandla ezulwini nephasini .
40028019	Ngalokho khambani niye ebantwini boke nanyana kukuphi , nibenze abafundi ; babhabhadiseni ebizweni lakaBaba neNdodana noMoya oCwengileko ,
40028020	nibafundise ukwenza koke enginiyale ngakho . Ngambala nginani njalo bekube sekupheleni kwesikhathi . ”
41001001	Ukuthoma kwevangeli ngoJesu Krestu , iNdodana kaZimu .
41001002	Nakhu okutlolwe encwadini yomphorofidi u-Isaya : “ Ngizokuthumela isithunywa sami ngaphambi kwakho , esizokulungisa indlelakho ;
41001003	iye , ilizwi lorhuwelela erhalawumbeni lisithi , ‘ Lungiselani iKosi indlela , yenzeleni indlela enqophileko ! ’ ”
41001004	Nje-ke uJwanisi wafika , wabhabhadisa erhalawumbeni bewatjhumayela umbhabhadiso wokutjhuguluka malungana nokucolelwa kwezono .
41001005	Yoke imizana yeJudiya nabo boke abantu beJerusalema baphuma baya kuye . Bavuma izono zabo , wababhabhadisa ngemlanjeni iJordani .
41001006	UJwanisi gade ambatha izambatho ezenziwe ngoboya bekamela , azibophe ngebhande lesikhumba edinini . Gade agoma iintethe neliju lemmangweni .
41001007	Watjhumayela wathi : “ Emva kwami kuza onamandla khulu kunami , engingasililitho kobana ngingabe ngiguqe ngitjhaphulule imitjana yamapatlagwanakhe .
41001008	Mina nginibhabhadisa ngamanzi , kodwana yena uzanibhabhadisa ngoMoya oCwengileko . ”
41001009	Emihleni leyo kwafika uJesu avela eNazaretha ngeGalile , wabhajadiswa nguJwanisi ngeJordani .
41001010	Kuthe asaphuma ngemanzini , wabona izulu livuleka , uMoya wehlela phezu kwakhe njengezuba .
41001011	Ilizwi lavela ezulwini lithi : “ Wena uyiNdodanami ethandekako , ngithabe khulu ngawe . ”
41001012	Khonokho uMoya wamusa erhalawumbeni .
41001013	Wahlala lapho amalanga amatjhumi amane , alingwa nguSathana . Bekukhona neembandana , iingilozi zeza zamsiza .
41001014	Emva kokubotjhwa kwakaJwanisi , uJesu waya eGalile , watjhumayela ivangeli lakaZimu ,
41001015	wathi : “ Isikhathi sesifikile ! Umbuso kaZimu sewutjhidele ! Tjhugulukani , nikholwe ivangeli ! ”
41001016	Kuthe uJesu asakhamba eqadi kwelwandle leGalile , wabona uSimoni nomfowabo u-Andrisi baphosela inedabo ngelwandle ngombana gade bababambi beenhlambi .
41001017	UJesu wathi kibo : “ Ngilandelani , ngizanenza ababambi babantu . ”
41001018	Khonokho balisa amanedabo , bamlandela .
41001019	Kwathi sele akhambakhambe ibangana , wabona uJakopo umsa kaZebediya nomfowabo uJwanisi , bebangemkhunjini balungisa amanedabo .
41001020	Msinyazana wababiza , yeke batjhiya uyise uZebediya angemkhunjini kanye neensebenzi bamlandela .
41001021	Baya eKapernawumi , kwathi nakufika iSabatha , uJesu wangena ngesinagogini wathoma ukufundisa .
41001022	Abantu bamangaliswa yindlela uJesu afundisa ngayo ngombana wabafundisa njengomuntu onegunya ingasi ngendlela abavane bafundiswe ngayo bafundisi bomthetho .
41001023	Khonapho gade kunendoda ngesinagogini ebegade inommoya omumbi , yarhuwelela ,
41001024	yathi : “ Usifunani wena Jesu weNazaretha na ? Uze ukuzosibhubhisa na ? Ngiyakwazi bona ungubani , ungoCwengileko kaZimu ! ”
41001025	UJesu wawukhalimela wathi : “ Thula , uphume kiyo ! ”
41001026	Ummoya omumbi warutharutha indoda leyo , waphuma kiyo ngokutlewula okukhulu .
41001027	Abantu barareka khulu kangangobana babuzana babodwa bathi : “ Yintobani esiyibonako le ? Yifundiso etja nenamandla ! Ukhalimela ngitjho nemimoya emimbi , imlalele ! ”
41001028	Khonokho iindaba ngaye zasabalala nesifunda soke seGalile .
41001029	Kuthe bona basuke esinagogini , bakhamba noJakopo noJwanisi baya ekumbeni kaSimoni no-Andrisi .
41001030	Ngesikhatheso umkhwekazi kaSimoni begade alele , aphethwe mgomani . Nje-ke bambika kuJesu khonokho .
41001031	UJesu weza , wambamba ngesandla , wamphakamisa . Umgomani wamlisa , wabenzela ukudla .
41001032	Ngokuhlwa kwamhlokho abantu baletha kuJesu boke ebebagula nabanamadimoni .
41001033	Boke abantu bedorobho babuthelelana emnyango .
41001034	Wapholisa abanengi ebegade bagula baphethwe malwelwe ahlukahlukeneko , bewaqotjha namadimoni amanengi . Azange avumele amadimoni kobana akhulume ngombana bekamazi .
41001035	Ngelanga elilandelako ngesamarimarima , kusese mnyama , uJesu wasikima , waphuma ngekumbeni waya endaweni enganamuntu lapha afika khona wathandaza .
41001036	USimoni nabakhambisani bakhe bakhamba bayomfuna ,
41001037	kwathi nabamfunyanako , bakhuza bathi : “ Abantu bafunana nawe ! ”
41001038	Wathi kibo : “ Nambani siyeni kwandawo emizini eseduze ukuze ngitjhumayele nakhona . Ngikho lokho engikuphumeleko . ”
41001039	Wayikhamba yoke iGalile atjhumayela ngemasinagogini wabo , waqotjha namadimoni .
41001040	Indoda enekhwekhwe yeza kuJesu , yamncenga iguqe ngamadolo yathi : “ Nakube uyathanda , ungangihlambulula . ”
41001041	UJesu wayizwela ubuhlungu , wathabulula isandla sakhe , wayikghwatha wathi : “ Ngiyathanda , hlambuluka ! ”
41001042	Khonokho ikhwekhwe lasuka , yeke yahlambuluka .
41001043	UJesu wayitjhaphulula kobana ikhambe , wayiyalisisa
41001044	wathi kiyo : “ Qinisekisa bonyana awutjeli noyedwa ngalokhu . Kodwana khamba uyozibonakalisa kumphristi bese wenza imihlabelo uMosi ayale ngayo mayelana nokuhlanjululwa kwakho , kube bufakazi kibo . ”
41001045	Kodwana esikhundleni salokho , indoda leyo yakhamba izikhulumela , irhatjha iindaba zokupholiswa kwayo . Ngebanga lalokho , uJesu azange asakghona ukungena edorobheni bamqalile . Kodwana wahlala ngaphandle kwedorobho eendaweni ezinganabantu . Nanyana kunjalo abantu beza kuye bavela kizo zoke iindawo .
41002001	Amalangana ngemva kwalokho lokha uJesu nangena eKapernawumi , abantu bezwa bonyana uze ngekhaya .
41002002	Abantu bahlangana ngobunengi kangangobana kwatlhogeka indawo yokuhlala ngitjho nangaphandle komnyango . Yeke wabatjhumayeza ilizwi .
41002003	Beza kuye bathwele umuntu okhubazekileko . Bekathwelwe madoda amane .
41002004	Ngebanga lokobana angazange akghone ukumfikisa kuJesu ngenca yesiqubuthu ebesilapho , amadoda lawo afuza iphahla ngehla kwalapho bekujame khona uJesu . Kwathi bona avule indlela , ehlisela umuntu okhubazekileko loyo phasi ngomkghadi ebegade alele kiwo .
41002005	UJesu wathi nabona ukukholwa kwawo , wathi emuntwini okhubazekileko : “ Ndodanami , izono zakho zilitjalelwe . ”
41002006	Nje-ke abafundisi abanye bomthetho bebahlezi lapho badlumbana basithi :
41002007	“ Kubayini umrhali lo akhuluma ngalendlela ? Uyahlambalaza ! Ngubani ongalibalela izono ngaphandle kwakaZimu kwaphela na ? ”
41002008	Khonokho uJesu wazi emmoyenakhe bonyana lokhu ngilokho ebebakucabanga eenhliziyweni zabo , nje-ke wathi kibo : “ Kubayini nicabanga izintwezi na ?
41002009	Ngikuphi okulula ukuthi kokhubazekileko , ‘ Izono zakho zilitjalelwe , ’ namkha ukuthi , ‘ Sikima uthathe umkghadi wakho ukhambe , ’ na ?
41002010	Ngizanibonisa-ke bona iNdodana yoMuntu inamandla ephasinapha wokucolela izono . ” Yeke wathi kokhubazekileko :
41002011	“ Ngithi kuwe , ‘ Sikima uthathe umkghadi wakho , ukhambe uye ekhaya ! ’ ”
41002012	Wasikima wadobha umkghadi wakhe , waphuma wakhamba abantu boke bamqalile . Lokhu kwamangaza woke umuntu , nje-ke badumisa uZimu bathi : “ Into enje azange khesiyibone ! ”
41002013	Godu uJesu waya magegana nelwandle , soke isiqubuthu seza kuye wasifundisa .
41002014	Kwathi nasakhamba lapho wabona uLevi umsa ka-Alfiyosi ahlezi ngendlini yomthelo , wathi kuye : “ Ngilandela . ” ULevi wasikima wamlandela .
41002015	Kuthe uJesu asahlezi etafuleni ngendlini kaLevi , abathelisi abanengi kanye nezoni bagoma naye kanye nabafundi bakhe ngombana bebabanengi abamlandelako .
41002016	Lokha abafundisi bomthetho ababaFarisi nababona uJesu agoma nezoni kanye nabathelisi , babuza abafundi bakhe bathi : “ Kanti kubayini agoma nabathelisi nezoni na ? ”
41002017	UJesu nezwa lokho wathi kibo : “ Akusibo abaphilileko abafuna inyanga , kodwana ifunwa ngabagulako . Angikezi ukuzokubiza abalungileko kodwana izoni . ”
41002018	Abafundi bakaJwanisi uMbhabhadisi nabaFarisi bebazilile . Abanye abantu beza kuJesu bambuza bathi : “ Kuzanjani bona abafundi bakaJwanisi nebabaFarisi bazile ukudla khibe bakho bona abakazili na ? ”
41002019	UJesu waphendula wathi : “ Abayeni bomkhwenyana bangazila njani asesenabo na ? Angeze bakghona ikani nje asesenabo .
41002020	Kodwana isikhathi sizakufika lapho umkhwenyani azakususwa khona phakathi kwabo , yeke ngesikhatheso-ke bazakuzila .
41002021	“ Akakho umuntu othungelela isitjheza esitjha esingarhunyeliko esambathweni esidala . Nakube wenza njalo , isitjheza esitjha sizakudoseka sisuke esambathweni esidaleso bese sikhambiselela ukudabuka .
41002022	Godu akakho othela iwayini elitjha ngeenkhwameni zesikhumba ezidala . Nakube wenza njalo , iwayini lingadabula iinkhwamezo bese kokubili iwayini neenkhwama zesikhumba konakale . Awa , uthela iwayini elitjha ngeenkhwameni zesikhumba ezitjha . ”
41002023	Kwathi ngelinye ilanga kuliSabatha , uJesu waratha esimini yekoroyi , abafundi bakhe bamlandela , khonapho bathoma bakha iinqwambi zekoroyi .
41002024	AbaFarisi bathi kuye : “ Qala , benzelani okungakavunyelwa ngeSabatha na ? ”
41002025	Wathi kibo : “ Akhange khenifunde bona uDavida wenzani lokha yena nabakhambisani bakhe baphethwe yindlala begodu baswela na ?
41002026	Angithi emihleni ka-Abiyathari umphristi omkhulu , wangena ngethempelini lakaZimu wagoma isikwa esahlukaniselweko , esigonywa baphristi kwaphela . Khonapho wapha nabakhambisani bakhe bona nabo bagome . ”
41002027	UJesu waqeda ngokuthi : “ ISabatha lenzelwe abantu , ingasi bona abantu benzelwa iSabatha .
41002028	Ngokunjalo-ke , iNdodana yoMuntu yiKosi ngitjho naphezu kweSabatha . ”
41003001	UJesu godu wangena ngesinagogini . Ngaphakathapho gade kukhona indoda enesandla esirholopheleko .
41003002	Khonapho bekunabanye abantu ebebafunana nesizathu sokusola uJesu , yeke bamqala ngelihlo elibukhali ukubona bonyana uzakuphilisa umuntu loyo ije kuliSabatha njalo na .
41003003	UJesu wathi emuntwini orholophele isandla loyo : “ Sikima ujame phakathi . ”
41003004	UJesu wathi kibo : “ Ngikuphi okuvumelekileko ngeSabatha : ukwenza okuhle namkha ukwenza okumbi , ukusindisa ipilo namkha ukubulala na ? ” Kodwana bathula bathi du .
41003005	Waqala kibo ngapha nangapha ngokuthukuthela nangokukhathazeka okukhulu ngebanga leenhliziyo zabo ezilikhuni , yeke wathi endodeni : “ Thabulula isandla sakho . ” Yasithabulula , saphola pholi .
41003006	Khonokho abaFarisi baphumela ngaphandle , benza isicathana nabantu bakaHerode sokobana bangambulala njani uJesu .
41003007	UJesu wathatha abafundi bakhe baya elwandle . Isiqubuthu esikhulu esivela eGalile samlandela .
41003008	Kwathi bona bezwe ngakho koke ebegade akwenza , abantu abanengi beza kuye bavela eJudiya , eJerusalema , e-Idumiya neemfundeni ezingaphetjheya kweJordani namagegana neTirosi neTsidoni .
41003009	Ngebanga lesiqubuthu esikhulu , uJesu watjela abafundi bakhe bona bamlungisele umkhumbi khona abantu bangazukghona ukumbungelela .
41003010	Njengombana apholisa abantu abanengi nje , boke abagulako bebasunduzana , balinga ukumkghwatha .
41003011	Bekuthi njalo lokha imimoya emimbi nayimbonako , idusuke phasi phambi kwakhe irhuwelele ithi : “ Wena uyiNdodana kaZimu ! ”
41003012	Kodwana wayidosa ngendlebe bona ingatjeli namunye bona ungubani .
41003013	UJesu wenyukela entabeni , wabizela kuye labo abafunako nje-ke beza kuye .
41003014	Wakhetha abalitjhumi nambili , wababiza bona babapostoli ukuze babe naye , abathume bona bayokutjhumayela ,
41003015	begodu babe negunya lokuqotjha amadimoni .
41003016	Laba ngabalitjhumi nambili abakhethako : NguSimoni , amthiya bona nguPitrosi ;
41003017	uJakopo nomnakwabo uJwanisi , abamadodana kaZebediya , bona wabathiya bona nguBhowanerigesi , okutjho bona madodana womdumo ;
41003018	u-Andrisi ; uFlebhe ; uBharitholomeyusi ; uMatewu ; uTomasi ; uJakopo umsa ka-Alfiyosi ; uTadiyosi ; uSimoni umZelothe
41003019	noJudasi Iskariyodi owakhaphela uJesu .
41003020	UJesu wangena ngekumbeni , godu isiqubuthu sabuthana kangangoba yena nabafundi bakhe babhalelwa kugoma isikwa .
41003021	Kuthe bona bomndenakhe bezwe ngalokho , beza kobana bamthathe bathi : “ Uhlangene ihloko . ”
41003022	Abafundisi bomthetho ebebavela eJerusalema nabo bathi : “ Ungenwe nguBhelzabhulu . Uqotjha amadimoni ngekosana yamadimoni . ”
41003023	Yeke uJesu wababiza wakhuluma nabo ngemifanekiso wathi : “ USathana angamqotjha njani uSathana na ?
41003024	Nakube umbuso wehlukene ngokwawo , kutjho bona umbuso lowo angeze wajama .
41003025	Nakube umndeni wehlukene ngokwawo , umndeni lowo angeze wajama .
41003026	NoSathana nakube uziphikisa yena ngokwakhe begodu wehlukene phakathi , angeze ajama nesiphetho sakhe sifikile .
41003027	“ Emanyeni akakho umuntu ongangena emzini wetsitsirimba afese athathe ipahlayo ngaphandle kobana athome ngokuyibopha qangi , kukhona angadleleza ikumbayo .
41003028	“ Kwamambala ngiyanitjela bona zoke izono kanye neenhlamba zabantu bazakulitjalelwa zona .
41003029	Kodwana nanyana ngubani ohlambalaza uMoya oCwengileko angekhe alitjalelwa , unomlandu wokona kwamlibe . ”
41003030	UJesu watjho njalo ngombana bebasithi : “ Unommoya omumbi . ”
41003031	Yeke unina nabafowabo kaJesu bafika bajama ngaphandle , bathumela othileko ngaphakathi bona ayombiza .
41003032	Bekabungelelwe siqubuthu , abantu bathi kuye : “ Unyoko nabafowenu babawa ukukubona ngaphandle . ”
41003033	UJesu waphendula wathi : “ Ngubani umma nabafowethu na ? ”
41003034	Waqala labo ebebahlezi bambungelele wathi : “ Nangu umma nabafowethu !
41003035	Nanyana ngubani owenza intando kaZimu ungumfowethu , nodadwethu nomma . ”
41004001	Godu uJesu wathoma ukufundisa elwandle , isiqubuthu ebesimbungelele besisikhulu kangangombana wangena ngemkhunjini wahlala ngakiwo ngaphandle kwelwandle . Boke abantu bebagege neligu eduze kwamanzi .
41004002	Wafundisa izinto ezinengi ngemifanekiso ; ekufundiseni kwakhe wathi :
41004003	“ Lalelani ! Kwaphuma umtjali wayokutjala .
41004004	Kwathi nakarhatjha imbewu , enye yawela endleleni , iinyoni zafika zayigobola .
41004005	Enye yawela eendaweni ezinamatje lapha bekunganaqulwani enengi khona . Yamila masinyana ngombana iqulwani beyiyincani .
41004006	Kodwana kwathi nakuphuma ilanga , iintjalo zatjha bezatjhwaba ngombana bezinganamirabhu .
41004007	Enye imbewu yawela hlangana nameva , akhula aminyanisa iintjalo , ngalokho azange zithele .
41004008	Khonapho enye yawela equlwanini ehle . Yamila , yakhula yabe yathela , yabuyelela ngamatjhumi amathathu , amatjhumi asithandathu ngitjho nangekhulu . ”
41004009	Yeke uJesu wathi : “ Oneendlebe akezwe ! ”
41004010	Kwathi nasele ayedwa , abalitjhumi nambili kanye nabanye ebebanaye bambuza ngemifanekiso le .
41004011	Wathi kibo : “ Nina ninikelwe ifihlo yombuso kaZimu , kodwana kilabo abangaphandle , yoke into kibo itjhiwo ngemifanekiso
41004012	ukuze “ bahlale babona kodwana bangabonisisi , bahlale basizwa kodwana bangezwisisi , nakungasinjalo , bangatjhuguluka , balitjalelwe . ”
41004013	UJesu wababuza wathi : “ Aniwuzwisisi umfanekiso lo na ? Alo-ke nizayizwisisa njani eminye imifanekiso na ?
41004014	Umtjali utjala ilizwi .
41004015	Abanye abantu banjengembewu esendleleni , lokha nakutjalwa ilizwi . Bathi bangalizwa , uSathana afike alithathe ilizwi elitjelwe kibo .
41004016	Abanye banjengembewu etjalwe eendaweni ezinamatje , bezwa ilizwi , balamukele ngethabo .
41004017	Kodwana njengombana banganamirabhu , babambelela isikhatjhana nje kwaphela . Nakufika iintjhijilo nokuzunywa , barhirika msinyana .
41004018	Khonapho abanye banjengembewu etjalwe hlangana nameva . Bezwa ilizwi ,
41004019	kodwana iinhlupheko zobuphilobu nokukhohliswa lithando lobugwili kanye neenkanuko zezinto ezinye , kuyafika kubhibhe ilizwi , kulenze lingatheli .
41004020	Abanye banjengembewu etjalwe ehlabathini ehle . Bayalizwa ilizwi , balamukele , bathele iinthelo ezibuyelelwe ngamatjhumi amathathu , ngamatjhumi asithandathu ngitjho nangekhulu . ”
41004021	UJesu wababuza wathi : “ Nibeka isibani ngaphasi kwesitja namkha ngaphasi kombhede na ? Azakhe nisibeke phezu kwesitja saso na ?
41004022	Ngambala nanyana yini efihlekileko izakuvela emkhanyweni , nalokho okusithekileko kuzakwambulwa .
41004023	Nakukhona oneendlebe , akezwe ! ”
41004024	Waraga wathi kibo : “ Yelelani kuhle lokho enikuzwako ! Isilinganiso enahlulela ngaso abanye , nani nizakwahlulelwa ngaso , ngitjho nangaphezulu .
41004025	Onelitho uzakwengezelwa , loyo onganalitho , uzakwemukwa nalokho anakho . ”
41004026	UJesu godu wathi : “ Umbuso kaZimu unje : Umuntu urhatjha imbewu esimini .
41004027	Ubusuku nemini , nanyana uyalala namkha uyavuka , imbewu yona iyahluma beyikhule , ije angazi bonyana kwenzeka bunjani lokho .
41004028	Iqulwani ngokwayo iveza ikoroyi , kuthoma kube lihlanga , kube litjhakazo bese kuba siqwambi esipheleleko .
41004029	Nasele ikoroyi ivuthiwe , uyigweba ngesegere ngombana sekusikhathi sokuvuna . ”
41004030	UJesu wabuza wathi : “ Umbuso kaZimu ungafaniswa nani na ? Singawuhlathulula ngamuphi umfanekiso na ?
41004031	Ufana nembewu yesinapu encancani kiyo yoke imihlobo yembewu etjalwa equlwanini .
41004032	Kodwana nasele itjelwe , ikhula ibe sitjalo esikhulu kinazo zoke esimini , sibe neempande ezikulu , iinyoni zomkayi zikhosele emthunzinaso . ”
41004033	UJesu wakhuluma ilizwi kibo ngemifanekiso eminengi efana nale ngendlela ebebangazwisisa ngayo .
41004034	Akhange atjho ilitho kibo ngaphandle kokusebenzisa imifanekiso . Kodwana kwathi nasele ayedwa nabafundi bakhe , wabahlathululela koke .
41004035	Mhlokho nakuhlwako wathi ebafundini bakhe : “ Nambani siyameleni ngaphetjheya . ”
41004036	Batjhiya isiqubuthu bakhamba naye solo angemkhunjini . Neminye imikhumbi yakhamba nabo .
41004037	Kwavuka isiwuruwuru esikhulu namaza angena ngemkhunjini , wapheze wazala amanzi .
41004038	UJesu gade angemkhunjinapho alele emfotjhofotjhweni emsamo . Abafundi bamvusa bathi kuye : “ Mfundisi , awutjhiswa bona siyaminza na ? ”
41004039	Wavuka , wakhalimela isiwuruwuru namaza wathi : “ Thula uthi du ! ” Yeke isiwuruwuru sarhobha , sakanye sathula du .
41004040	Alo-ke wathi ebafundini bakhe : “ Nethuswe yini kangaka na ? Nisenakho ukukholwa nje na ? ”
41004041	Bathuka khulu bebabuzana bathi : “ Kanti ngubani umuntu lo na ? Ulalelwa ngitjho nangani mumoya nelwandle ! ”
41005001	UJesu nabafundi bakhe bayamela ngaphetjheya kwelwandle , enarheni yamaGerasene .
41005002	Kwathi lokha uJesu nehla ngemkhunjini , wahlangatjezwa mumuntu onommoya omumbi avela emathuneni .
41005003	Umuntu loyo ubegade ahlala emathunenapho begodu bekungasenamuntu okghona ukumbopha ngitjho nangeenketani .
41005004	Ngeenkhathi zoke ubegade ahlala abotjhwe izandla neenyawo , kodwana begade adabula iinketani abe ephule neensimbi abekabotjhwe ngazo iinyawo . Gade kungekho omhlulako ngamandla .
41005005	Ubusuku nemini gade azulazula hlangana namathuna neentatjana , aphele arhuwelele azisike nangamatje .
41005006	Kwathi nakabona uJesu kudanyana naye , wagijima wafese wawa ngamadolo ngaphambi kwakhe .
41005007	Warhuwelela ngelizwi elikhulu wathi : “ Ngikutjhisa ngani wena Jesu Ndodana kaZimu ongoPhezulu na ? Funga ngoZimu bonyana awuzukungihlunguphaza ! ”
41005008	Watjho lokhu ngombana uJesu bekathe kuye : “ Phuma emuntwini lo wena mmoya omumbi ! ”
41005009	Yeke uJesu wambuza wathi : “ Ungubani ibizo lakho na ? ” Wamphendula wathi : “ Ibizo lami nguLegiyoni ngombana sibanengi . ”
41005010	Waphikelela ngokurabhela uJesu bona angabaqotjhi enarheni le .
41005011	Umhlambi omkhulu wezavukazana gade udla hlanu kwentatjana .
41005012	Amadimoni arabhela uJesu athi : “ Sithumela ezavukazaneni , usivumele singene kizo . ”
41005013	Wawavumela , aphuma-ke endodeni leyo angena ezavukazaneni . Umhlambi woke , ongaba zizavukazana eziziinkulungwana ezimbili , wagijimela emehlelweni wesebe , wadlhumukela ngelwandle , wacwila !
41005014	Abelusi bezavukazana babaleka , babika isigesi ngedorobheni nemaphandleni . Abantu baphuma bazokubona okwenzekileko .
41005015	Kwathi nabafika kuJesu , babona indoda ebegade ingenwe liwoma lamadimoni , ihlezi lapho , yembethe begodu seyibuyelwe mkhumbulo , yeke besaba .
41005016	Labo ababonileko batjela abantu bona kwenzekeni endodeni engenwe mimoya emimbi , babatjela nangezavukazana .
41005017	Yeke abantu babawa uJesu bona akhambe enarhenabo .
41005018	Kwathi uJesu nangena ngemkhunjini , umuntu obegade angenwe madimoni wakhombela ukukhamba naye .
41005019	UJesu azange amvumele kodwana wathi kuye : “ Khamba uye ekhaya emndeninakho ufese ubatjele bona kungangani okwenzelwe nguSomnini nokobana ukurhawukele kangangani . ”
41005020	Yakhamba-ke indoda leyo beyathoma ukubika iindabezo eDekapolisi , kobana kungangani ekwenzelwe nguJesu . Boke barareka khulu .
41005021	Kwathi bona uJesu godu ayamele ngaphetjheya kwelwandle ngomkhumbi , wabungelelwa siqubuthu esikhulu eqadi kwelwandle .
41005022	Yeke omunye wabaphathi besinagogi ebekuthiwa nguJayirosi weza lapho . Wathi nakabona uJesu , wawela eenyaweni zakhe ,
41005023	wamrabhela khulu wathi : “ Indodakazami encani iyahlongakala . Akhese uze uzoyibeka izandla ukuze iphole beyiphile ! ”
41005024	Yeke uJesu wakhamba naye . Isiqubuthu esikhulu samlandela sisunduzelana kuye .
41005025	Bekunomfazi ogade aphopha iingazi , sele kuminyaka elitjhumi nambili anjalo .
41005026	Wagula khulu akhamba iinyanga ezinengi , waphelelwa ngikho koke agade anakho . Kodwana kunobana aphole , ukugula kwarhagala .
41005027	Kwathi bona ezwe ngoJesu , weza ngemva kwakhe hlangana nesiqubuthu wafese wakghwatha isambatho sakhe ,
41005028	ngombana ubegade azitjele wathi : “ Nange ngingasengikghwathe nje isambatho sakhe kwaphela , ngizokuphola . ”
41005029	Khonokho ukuphopha kwakhawuka , wazizwa emzimbenakhe bona utjhaphulukile emtlhagwenakhe .
41005030	Msinyazana uJesu walemuka bona kunamandla aphumileko kuye , waphendukela ngesiqubuthwini wathi : “ Ngubani othinte isambatho sami ? ”
41005031	Abafundi bakhe bathi kuye : “ Uyabona bona isiqubuthu sabantu sisunduzelana phezu kwakho kodwana khonapho ubuza bona ngubani okuthintileko ? ”
41005032	Kodwana uJesu waragela phambili waqala ngapha nangapha ukubona bonyana ngubani omthintileko .
41005033	Yeke umfazi loyo , ngokwazi bonyana kwenzekeni kuye , weza wafese wawela eenyaweni zakaJesu , athuthumela ngokwesaba ; wamtjela loke iqiniso .
41005034	UJesu wathi kuye : “ Ndodakazi , ukukholwa kwakho kukusindisile . Khamba ngokuthula , utjhaphuluke eenhlungwini zakho . ”
41005035	Kwathi uJesu asakhuluma njalo , kwafika amadoda athileko abuya kwaJayirosi umphathi wesinagogi athi kuye : “ Indodakazakho ihlongakele , usamtshwenyelani umfundisi na ? ”
41005036	UJesu akhange ayelele abakutjhoko , wathi kumphathi wesinagogi : “ Ungesabi , kholwa nje kwaphela . ”
41005037	Akhange avumele namunye bona akhambe naye , ngaphandle koPitrosi , uJakopo nomfowabo uJwanisi .
41005038	Kuthe nabafika emzini womphathi wesinagogi , uJesu wabona isiphithiphithi sabantu balila barhahlawula .
41005039	Wangena wathi kibo : “ Siphithiphithi sani lesi kanye nokurhahlawula okungaka na ? Umntwana akakahlongakali kodwana ulele . ”
41005040	Kodwana bamhleka . Wabakhuphela ngaphandle , wathatha uyise lomntwana nonina kanye nabafundi eze nabo , bangena ngapha kunomntwana khona .
41005041	Wambamba ngesandla wathi kuye : “ Thalitha kumi ! ” Nakutjhugululwako kutjho bona “ Mntazanyana , ngithi kuwe , sikima ! ”
41005042	Khonokho umntazana wasikima wakhambakhamba . Gade aneminyaka elitjhumi nambili . Abantu barareka khulu ngalokho .
41005043	UJesu wabadosa ngendlebe bona bangatjeli noyedwa ngalokho okwenzekileko . Godu wabayala bona baphe umntazanyana loyo okugonywako .
41006001	UJesu wasuka lapho wabuyela edorobheni lekhabo alandelwa bafundi bakhe .
41006002	Ngelanga leSabatha wathoma ukufundisa ngesinagogini . Abanengi abamuzwako barareka bathi : “ Indoda le , ikuthathaphi koke lokhu na ? Buhlakani obungangani lobu aphiwe bona , qala bewenza nemikarisomraro !
41006003	Kanti akusimbazi lo na ? Angithi yindodana kaMariya nomfowabo kaJakopo , uJosisi , uJudasi noSimoni ? Abodadwabo bahlala nathi lapha ! ” Yeke bakhubeka ngaye .
41006004	UJesu wathi kibo : “ Kusedorobheni lekhabo , hlangana neenhlobo zakhe nangakwabo kwaphela lapha umphorofidi angahlonitjhwa khona . ”
41006005	Azange enze namunye umkarisomraro lapho ngaphandle kokubeka izandla eengulanini ezimbalwa azipholise .
41006006	Wararwa kungakholwa kwabo . Yeke uJesu wakhambakhamba lapho , wangena umuzi nomzana , afundisa .
41006007	Wabizela kuye abafundi abalitjhumi nambili , wabathuma ngababili . Wabanikela amandla phezu kwemimoya emimbi .
41006008	Wabayala wathi : “ Ningaphathi ilitho ekhambeni lenu , ngaphandle kwedondolo . Ningaphathi isikwa , imbada ngitjho nemali ngeenkhwanyeni zenu .
41006009	Fakani amapatlagwana , kodwana ningaphathi izambatho ezinye ngaphandle kwenizembetheko .
41006010	Njalo lokha naningena emzini , hlalani kiwapho bekube kumhlana nisukako edorobhenelo .
41006011	Nakube kunalapha ningamukelekiko khona , namkha lapha ningalalelwako khona , thintithani ithuli eenyaweni zenu nikhambe . Lokho kuzakuba bufakazi obujamelene nabo . ”
41006012	Bakhamba-ke bayokutjhumayela bona abantu batjhuguluke .
41006013	Baqotjha amadimoni amanengi , bazesa abanengi abagulako ngamafutha we-oliva , babapholisa .
41006014	Ibizo lakaJesu laduma kangangombana ikosi uHerode yezwa ngalokho . Abanye bebathi : “ UJwanisi uMbhabhadisi uvusiwe kabafileko , ngikho akghona ukwenza imikarisomraro nje . ”
41006015	Abanye bathi : “ Ngu-Eliya . ” Godu abanye bathi : “ Umphorofidi njengomunye wabaphorofidi bekadeni . ”
41006016	Kodwana kwathi lokha uHerode nezwa lokho , wathi : “ Baba-ke ! UJwanisi yena lo engamqunta ihloko , uvukileko kabafileko ! ”
41006017	UHerode ngokwakhe wakhupha umyalo bona kubanjwe uJwanisi , wabotjhwa bewafakwa ngesikhungweni . Lokho ubegade akwenze ngebanga lakaHerodiya umkaFlebhe , umfowabo amngenako .
41006018	UJwanisi bekathe kuHerode : “ Akusimthetho bona ungathatha umkamfowenu ! ”
41006019	Ngalokho uHerodiya wabambela uJwanisi amavundo , wafuna ukumbulala . Kodwana wabhalelwa
41006020	ngombana uHerode ubegade esaba uJwanisi begodu amvikela ngokwazi bona uyindoda elungileko necwengileko . Yeke bekuthi uHerode nezwa uJwanisi akhuluma , arareke khulu kodwana ubegade athanda ukumlalela .
41006021	Ekugcineni uHerodiya wafumana ithuba lakhe . Bekumhlana welanga lokubelethwa kwakaHerode . Wenzela iinkhulu zombuso , iinduna zepi nabosaziwako beGalile umgidi .
41006022	Kwathi lokha indodakazi kaHerodiya nayingena , igida , yathokozisa uHerode nabasesidlweni naye . Nje-ke ikosi yathi emntazaneni : “ Nawungangibawa nanyana yini oyifunako , ngingakunikela yona . ”
41006023	Wayithembisa ngesifungo wathi : “ Nanyana yini oyibawako ngizakupha yona , ngitjho nesiquntu sombuswami . ”
41006024	Waphuma waya kunina wafese wathi : “ Ngibaweni na ? ” Waphendula wathi : “ Bawa ihloko kaJwanisi uMbhabhadisi . ”
41006025	Khonokho wabuyela ekosini ngebelo , wafika wathi : “ Ngifuna bona unginikele ihloko kaJwanisi uMbhabhadisi ngesitja , khona nje . ”
41006026	Ikosi yezwa ubuhlungu khulu , kodwana ngebanga lesifungo sayo kanye nabayeni abasesidlweni nayo , akhange ithande ukulandulela umntazana lo .
41006027	Yeke yayala khonokho umbulali kobana eze nehloko kaJwanisi . Umuntu loyo wakhamba-ke , wafese waqunta uJwanisi ihloko angesikhungweni ,
41006028	wayiletha ngesitja . Wayinikela umntazana , yena wayidlulisela kunina .
41006029	Kwathi bona abafundi bakaJwanisi bezwe lokho , beza , bathatha umzimbakhe bawubulunga ngethuneni .
41006030	Abapostoli babuthana kuJesu , bambikela koke abakwenzileko nabakufundisileko .
41006031	Yeke , ngebanga lokobana bekunabantu abanengi ebebasehla benyuka , abafundaba bebatlhoga nethuba lokugoma , uJesu wathi kibo : “ Nambani sikhambeni sodwa siyeni endaweni ethulileko lapha singaphumula khona . ”
41006032	Bakhamba-ke ngomkhumbi , baya endaweni ethulileko .
41006033	Kodwana inengi labantu elababonako nabakhambako labazi bona bobani , alo-ke laphuma kiyo yoke imizana lagijima ngeenyawo belayokufika lapho phambi kwabo .
41006034	UJesu wathi nahlika emkhunjini , wabona isiqubuthu esikhulu , wasirhawukela ngombana gade sifana nezimvu ezingenamelusi . Nje-ke wathoma wasifundisa okunengi .
41006035	Ngesikhatheso besele kuhlwile , abafundi bakhe batjhidela kuye , bathi : “ Indawo le ikude nemizi , kanti nokuhlwa sekuhlwile .
41006036	Tjela abantwaba bakhambe ukuze baye emzini nemizaneni eseduze bazithengele okugonywako . ”
41006037	Kodwana waphendula wathi : “ Banikeleni nina okugonywako . ” Bamphendula bathi : “ Lokho kungathatha umrholo womuntu weenyanga ezibunane ! Alo , sizakusebenzisa imali enengi kangaka esikweni siphe abantwaba bona bagome na ? ”
41006038	UJesu wababuza wathi : “ Ninezikwa ezingaki na ? Khambani niyokuqala . ” Kwathi bona babone , bathi kuye : “ Zihlanu neenhlambi ezimbili . ”
41006039	UJesu wabayala bona bahlalise boke abantu emgwengweni ngeenqhema .
41006040	Nje-ke bahlala phasi ngeenqhema zabalikhulu nezabamatjhumi amahlanu .
41006041	UJesu wathatha izikwa ezihlanu neenhlambi ezimbili , waqala ezulwini , wathokoza bewahlephula izikwa . Wanikela abafundi bakhe bona bahlukanisele abantu . Godu wabahlukanisela iinhlambi ezimbili boke njalo .
41006042	Boke bagoma basutha ,
41006043	abafundi babuthelela bazalisa iinqwebu ezilitjhumi nambili ngeentshutshuru ezasalako zezikwa neenhlambi .
41006044	Isibalo samadoda agomako saba ziinkulungwana ezihlanu .
41006045	Khonokho uJesu wayala abafundi bakhe bona bangene ngemkhunjini bamtjhiye baye eBhethe-Sayida , yena wasala atjela abantu bona bakhambe .
41006046	Kuthe bona ahlukane nabo , watjhinga entabeni wayokuthandaza .
41006047	Kwathi nakurhwalalako , umkhumbi wabe uphakathi kwelwandle , yena gade asese senarheni .
41006048	Wabona abafundi badosa emhlweni ngokuthayisa umkhumbi ngebanga lokobana ummoya bewubakhandela . Ekuseni ngomlindo wesine , weza kibo akhamba phezu kwelwandle . Gade asele azokudlula ngakibo ,
41006049	kodwana kwathi nabambonako njalo akhamba phezu kwelwandle , badlumbana bona sipuku . Barhuwelela ,
41006050	ngombana boke bambona , yeke bethuka . Khonokho uJesu wakhuluma nabo wathi : “ Qinani isibindi . Ngimi , ningesabi . ”
41006051	Yeke wangena ngemkhunjinabo , ummoya wathula . Bathi dlemelele
41006052	ngebanga lokobana bebasamangazwe yindaba yezikwa ngombana iinhliziyo zabo bezingakghoni ukwamukela .
41006053	Kwathi sele bayamele ngaphetjheya , bafika eGenezaretha , babopha umkhumbi wabo lapho .
41006054	Nasele baphumile ngemkhunjini , abantu balemuka bona nguJesu .
41006055	Bagijima bagidizela soke isifundeso , baletha boke abagulako babathwele ngemikghadi , babasa nanyana kukuphi lapha bezwa bona uya ngakhona .
41006056	Kuphi nakuphi lapha afika khona , emizaneni , emizini nemaphandleni , bakhuphela abagulako ematatawini . Bamrabhela bona abavumele bakghwathe nje kwaphela umphetho wengubakhe . Nje-ke boke abayikghwathako baphola .
41007001	AbaFarisi kanye nabanye abafundisi bomthetho ebebavela eJerusalema , babungelela uJesu .
41007002	Khonapho babona abanye babafundi bakhe bagoma ngezandla ezingakahlambuluki okutjho ezingakahlanjwa .
41007003	AbaFarisi nawo woke amaJuda abagomi bangakahlambululi izandla zabo , ngokwenza njalo balonda isiko labokhokho .
41007004	Nababuya etatawini lokuthengisela , abagomi bangakahlambi . Godu kukhona amasiko amanengi abawatjhejako njengokuhlanza iinkapho , iimbiza nezitja zekoporo .
41007005	Yeke abaFarisi nabafundisi bomthetho babuza uJesu bathi : “ Kubayini abafundi bakho bangaphili ngokwesiko labokhokho kodwana bagoma ngezandla ezingakahlanjwa na ? ”
41007006	UJesu waphendula wathi : “ U-Isaya bekaqinisile lokha naphorofida ngani bazenzisi ndina njengombana kutloliwe kwathiwa , “ ‘ Abantwaba bangidumisa ngeembhena zabo , kodwana iinhliziyo zabo zikude nami .
41007007	Bangidumisa ngelize , iimfundiso zabo zimithetho yabantu . ’
41007008	“ Nilahle imiyalo kaZimu nadzimelela emasikweni wabantu . ”
41007009	Godu wathi kibo : “ Ninendledlana ethileko yokuphayilela eqadi imiyalo kaZimu ukuze nilonde amasikwenu !
41007010	Angithi uMosi wathi , ‘ Hlonipha uyihlo nonyoko . ’ Godu wathi , ‘ Owethuka uyise namkha unina akabulawe . ’
41007011	Kodwana nifundisa bona umuntu nakathi kuyise namkha kunina , ‘ Nanyana ngiliphi isizo enginisize ngalo liyiKorbana ’ ( okutjho isipho esehlukaniselwe uZimu ) ,
41007012	nje-ke anisamlisi bona enzele uyise namkha unina nanyana yini akufunako .
41007013	Ngaleyondlela nilenza libe lilize ilizwi lakaZimu ngamasikwenu eniwafundisako . Kunengi okufana nalokhu enikwenzako . ”
41007014	Godu uJesu wabizela isiqubuthu kuye , wathi : “ Yeningilalele noke nizwisise lokhu .
41007015	Akunalitho elingaphandle komuntu elingamenza abe ngosilapheleko nalingena ngaphakathi kwakhe . Kodwana ngokuphuma ngaphakathi kwakhe okumenza abe ngosilapheleko .
41007016	Oneendlebe akezwe ! ”
41007017	Ngemva kobana uJesu asukile esiqubuthwini bewangena ngekumbeni , abafundi bakhe bambuza ngomfanekiso lo .
41007018	Wababuza wathi : “ Kanti nani anizwisisi na ? Aniboni bona akunalitho elibuya ngaphandle elingena emuntwini bese limenza abe ngosilapheleko na ?
41007019	Iye ngombana akuyi ngehliziyweni kodwana kuya ngesiswini sakhe , kusuke lapho-ke kuphumele ngaphandle komzimbakhe . ” Ngokutjho njalo , uJesu bekatjho bona koke okugonywako kuhlambulukile .
41007020	Waraga wathi : “ Okuphuma ngemuntwini ngikho okumenza abe ‘ ngosilapheleko ’ .
41007021	Ngaphakathi kwehliziyo yomuntu kuvela imikhumbulo emimbi okutjho ukulalana okuthuweleleko , ubusela , ukubulala , ukuhlobonga ,
41007022	ukuba marhamaru , umkhumbulo wokwenza ubumbi , ikohliso , ukungabi nesimilo , umona , ukululaza , ukuzigabisa nobudlhayela .
41007023	Boke ubusathanobu buvela ngaphakathi begodu ngibo-ke obenza umuntu abe ‘ ngosilapheleko ’ . ”
41007024	UJesu wasuka lapho waya endaweni yeTirosi . Wangena ngekumbeni angafuni bona kube khona owaziko ukuthi ulapho , kodwana azange akghone ukubhaca .
41007025	Emanyeni kwathi bona unina lomntazana obegade angenwe mimoya emimbi ezwe ngoJesu , waphoseka eenyaweni zakhe .
41007026	Umfazi lo begade amuGirigi owabelethelwa eSiriya-Funisiya . Warabhela uJesu bona aqotjhe idimoni endodakazinakhe .
41007027	Kodwana uJesu wathi kuye : “ Akugome abantwana qangi banele ngombana akusikuhle ukuthatha isikwa sabantwana usiphosele izinja . ”
41007028	Yena wamphendula wathi : “ Iye Kosi , nokho izinja nazo ngaphasi kwetafulapho zidla iintshutshuru eziwe nakugoma abantwana . ”
41007029	UJesu wathi kuye : “ Ngebanga lependulwakho leyo , khamba uye ekhaya ; idimoni liphumile endodakazinakho . ”
41007030	Waya ekhaya , wafumana umntwanakhe alele embhedeni , idimoni sele liphumile kuye .
41007031	Yeke uJesu wasuka endaweni yeTirosi , wadlula eTsidoni , wehlela elwandle leGalile waya esifundeni seDekapolisi .
41007032	Lapho abantu baletha kuye isithulu esingakghoni ukukhuluma kuhle , bamrabhela bona asibeke izandla .
41007033	Emva kobana asidosele eqadi , kude nesiqubuthu , uJesu wahloma iminwakhe ngeendlebeni zaso . Wakhafula wakghwatha ilimu laso .
41007034	Waqala ezulwini , wadosa ummoya khulu wathi kiso : “ Efatha , ” okutjho bona “ Vuleka . ”
41007035	Khonapho iindlebe zaso zavuleka , ilimu laso lararuluka besathoma ukukhuluma kuhle .
41007036	UJesu wabayala bona bangatjeli noyedwa . Kodwana kwathi nakalokho abatjela njalo , bona baphikelela ukukhuluma ngakho .
41007037	Abantu barareka khulu , bathi : “ Koke ukwenze kuhle . Wenza ngitjho nabangezwako bona bezwe , nabangakhulumiko bakhulume . ”
41008001	Emihleni leyo , kwabuthana esinye isiqubuthu godu . Njengombana besinganalitho lokugoma , uJesu wabizela abafundi bakhe kuye wathi :
41008002	“ Abantwaba ngiyabarhawukela , sele kumalanga amathathu basoloko banami begodu bangagomi litho .
41008003	Nangingabathumela emakhaya ngendlala , bangatsirimezeka endleleni . Abanye babo babuya kude . ”
41008004	Abafundi bakhe bathi kuye : “ Kodwana kukuphi lapha umuntu angafumana khona isikwa esaneleko sokubondla njengombana sikude nemizi nje na ? ”
41008005	UJesu wababuza wathi : “ Ninezikwa ezingaki na ? ” Bathi : “ Ezilikhomba . ”
41008006	Wayala isiqubuthu bona sihlale phasi . Kwathi bona athathe izikwa ezilikhomba bewathokoza , wazihlephula , wanikela abafundi bakhe kobana baphe abantu ; yeke benza njalo .
41008007	Abafundi gade baneenhlambi ezincani ezimbalwa . Kuthe bona uJesu athokoze , wabayala bona babele abantu .
41008008	Abantu bagoma bebasutha . Ngemva kwalapho abafundi babuthelela bazalisa iinqwebu ezilikhomba ngeentshutshuru ezasalako .
41008009	Bekubabantu abangaba ziinkulungwana ezine . Ngemva kobana uJesu abatjhaphululile bona bakhambe ,
41008010	yena wangena ngemkhunjini nabafundi bakhe , baya esifundeni seDalmanutha .
41008011	Kwafika abaFarisi bathoma ukuphikisana noJesu . Bamlinga ngokufuna kuye isibonakaliso esivela ezulwini .
41008012	Wadosa ummoya kabuhlungu wathi : “ Kubayini isizukulwanesi sibawa isibonakaliso na ? Ngiqinisile ngiyanitjela bona akunasibonakaliso esizakunikelwa sona . ”
41008013	Nje-ke wabatjhiya , wangena ngemkhunjini wayamela ngaphetjheya .
41008014	Abafundi bebakhohliwe ukuza nesikwa , bebaphethe sinye tere ngemkhunjini .
41008015	UJesu wabayala wathi : “ Tjhejani , niyelele isibiliso sabaFarisi nesakaHerode . ”
41008016	Bakhulumisana babodwa bathi : “ Kungebanga lokobana singanasikwa . ”
41008017	UJesu walemuka ikulumiswano yabo wathi kibo : “ Kubayini nikhuluma ngokungabi nesikwa na ? Nisengakaboni begodu anikabukulemuka nanje na ? Kghani nineenhliziyo eziqinileko na ?
41008018	Ninamehlo angaboniko neendlebe ezingezwako na ? Anikhumbuli na ?
41008019	Lokha ngihlephulela iinkulungwana ezihlanu izikwa ezihlanu nazalisa iinqwebu ezingaki ngeentshutshuru ezasalako na ? ” Bathi kuye : “ Ezilitjhumi nambili . ”
41008020	Wathi : “ Lokha nangihlephula izikwa ezilikhomba ngipha iinkulungwana ezine zabantu , nazalisa iinqwebu ezingaki ngeentshutshuru ezasalako na ? ” Bathi kuye : “ Ezilikhomba . ”
41008021	Wababuza wathi : “ Alo , soloko anilemuki na ? ”
41008022	Bafika eBhethe-Sayida , abantu abathileko baletha kuye indoda esiphofu , bamrabhela bona ayikghwathe .
41008023	Wabamba indoda esiphofu ngesandla waphumela nayo ngaphandle komuzi . Kuthe bona ayikhafulele ngemehlweni , wayibeka izandla . Wayibuza wathi : “ Kukhona okubonako na ? ”
41008024	Yaphakamisa amehlo yathi : “ Ngibona abantu , bafana nemithi , bayakhambakhamba . ”
41008025	Godu uJesu wabeka izandla zakhe phezu kwamehlwayo . Yeke amehlwayo avuleka , yakghona ukubona , yabona koke kuhle .
41008026	Wayithumela ekhaya , wathi kiyo : “ Ungabuyeli ngemzini . ”
41008027	UJesu nabafundi bakhe baya emizini eseKhesariya-Filipi . Endleleni wabuza abafundi bakhe wathi : “ Abantu bathi ngingubani na ? ”
41008028	Baphendula bathi : “ Abanye bathi unguJwanisi uMbhabhadisi ; abanye bathi ungu-Eliya , kanti abanye bathi ungomunye wabaphorofidi . ”
41008029	Wababuza wathi : “ Nina-ke , nithi ngingubani na ? ” UPitrosi wamphendula wathi : “ Wena unguKrestu . ”
41008030	UJesu wabayala bona bangatjeli namunye ngaye .
41008031	UJesu wathoma ukubafundisa bona iNdodana yoMuntu kumele itlhage khulu , ilahlwe baphathi , abaphristi abakhulu nabafundisi bomthetho , nokobana kumele ibulawe bekuthi ngemva kwamalanga amathathu ivuke .
41008032	Wakhuluma tjhatjhalazi ngalokhu uPitrosi bewambizela ngeqadi wamkhalimela .
41008033	Kodwana kwathi lokha uJesu naphendukela ebafundini bakhe , wakhalimela uPitrosi wathi : “ Suka phambi kwami Sathana ndina ! Awulemuki izinto zakaZimu , ulemuka zabantu kwaphela ! ”
41008034	Wabizela kuye isiqubuthu kanye nabafundi bakhe , wathi kibo : “ Nanyana ngubani ofuna ukungilandela , akazidele , atjathe isiphambano sakhe angilandele .
41008035	Ngambala , ofuna ukusindisa ipilwakhe , izamlahlekela ; naloyo olahlekelwa yipilwakhe ngebanga lami nangebanga levangeli , uzayisindisa .
41008036	“ Kuzamsiza ngani umuntu bona azuze iphaseli loke nje , kodwana alahlekelwe mphefumulwakhe na ?
41008037	Umuntu angawenana ngani umphefumulwakhe na ?
41008038	Nakube umuntu uneenhloni ngami nangamezwami kilesi sizukulwana esihlobongako nesinezonokazesi , iNdodana yoMuntu nayo izakuba neenhloni ngaye nayifikako ephazimulweni kaYise kanye neengilozini ezicwengileko . ”
41009001	Wathi kibo : “ Ngiqinisile ngiyanitjela bonyana abanye benu abajame lapha abazukufa bangakaboni umbuso kaZimu usiza ngamandla . ”
41009002	Emva kwamalanga asithandathu , uJesu wathatha uPitrosi , uJakopo noJwanisi wabarholela entabeni ephakemeko lapha baba bodwa khona . Lapho-ke ubujamo bakhe batjhuguluka phambi kwabo .
41009003	Izambatho zakhe zaba mhlophe , iye , ubumhlophe obunjengeliqwa . Zaba mhlophe ukwedlula indlela nanyana ngubani ephasinapha angenza ngayo .
41009004	Khonapho kwabonakala u-Eliya noMosi bakhuluma noJesu .
41009005	UPitrosi wathi kuJesu : “ Rabi , kuhle ukuba khona kwethu lapha . Bengithi thana sakha imitlhatlhana emithathu , omunye ube ngewakho , omunye ube ngewakaMosi , omunye ube ngewaka-Eliya . ”
41009006	Watjho njalo ngombana ubengazi bona angathini , begade banevalo .
41009007	Kwavela ilifu labagubuzesa , kwezwakala ilizwi emafini lisithi : “ Le yiNdodanami engiyithandako . Ilaleleni ! ”
41009008	Bathalaza , akhange babone namunye ngaphandle koJesu yedwa .
41009009	Kwathi nabehla entabeni , uJesu wabayala bona bangatjeli namunye ngalokho abakubonileko , kufikela mhlana iNdodana yoMuntu ivukako kabafileko .
41009010	Nje-ke akhange batjele muntu , babuzana bona bodwa bathi : “ Kutjho ukuthini ukuvuka kwabafileko ? ”
41009011	Bakanye bambuza bathi : “ Kubayini abafundisi bomthetho bathi kufuze kuze u-Eliya qangi na ? ”
41009012	UJesu wathi kibo : “ Iye kunjalo , u-Eliya uza qangi azokubuyisela koke esigeni . Alo-ke , kubayini kutlolwe bona iNdodana yoMuntu izakutlhaga khulu beyilahlwe na ?
41009013	Kodwana ngiyanitjela bona u-Eliya ufikile , benza kuye koke abafuna ukukwenza , njengombana kutloliwe ngaye . ”
41009014	Kwathi nabafika kabanye abafundi , babona isiqubuthu esikhulu sibabungelele nalabo ababafundisi bomthetho baphikisana nabo .
41009015	Emva kobana abantu babone uJesu , bathaba khulu bagijimela kuye bambingelela .
41009016	UJesu wabuza abafundi bakhe wathi : “ Niphikisana ngani kangaka na ? ”
41009017	Kwaphendula indoda hlangana nesiqubuthu yathi : “ Mfundisi , ngilethe indodanami engenwe mumoya oyivale bona ingakghoni ukukhuluma .
41009018	Njalo lokha nawuyibambako , uyidula phasi , ibhubhudlhe amagwebu ngomlomo , iququde amazinyo bese iyomelela . Ngikhombele abafundi bakho bona bawukhuphe ummoya lo , kodwana babhalelwa . ”
41009019	UJesu wathi kibo : “ Maye nina sizukulwana esingakholwako ! Ngizokuhlala nani bekube kunini na ? Ngizoninyamazelela bekube kunini na ? Lethani umsana loyo kimapha . ”
41009020	Yeke bamletha . Kwathi lokha ummoya nawubona uJesu , khonapho wahlukumeza umsana loyo . Wawela phasi wazibhudabhuda , abhubhudlha amagwebu ngomlomo .
41009021	UJesu wabuza uyise lomsana wathi : “ Sekusikhathi esingangani alokhu anje ? ” Waphendula wathi : “ Kusukela ebuncanini bakhe .
41009022	Bewuphele umphosele emlilweni namkha ngemanzini kobana umbulale . Kodwana nakube kukhona ongakwenza , yewusirhawukele , usisize . ”
41009023	UJesu wathi kuye : “ ‘ Nakube kukhona ongakwenza ’ ? Koke kuyenzeka kiloyo okholwako . ”
41009024	Khonokho uyise lomsana warhuwelela wathi : “ Ngiyakholwa ; yewungisize ekungakholweni kwami ! ”
41009025	Kuthe bona uJesu abone isiqubuthu sigijimela lapho , wakhalimela ummoya omumbi wathi kiwo : “ Wena mmoya wobuthulu nobumumu , ngiyakuyala bona uphume kuye bewungasathoma ungene kuye godu ! ”
41009026	Ummoya watlewula , wakhahlumeza umsana loyo khulu , waphuma . Ngemva kwalapho umsana waba ngathi sidumbu , abanengi bebathi : “ Uhlongakele . ”
41009027	Kodwana uJesu wambamba ngesandla wamphakamisa , wavuka wajama ngeenyawo .
41009028	Kuthe bona uJesu angene ngekumbeni , abafundi bakhe bambizela ngasese bathi : “ Kubayini singazange sikghone ukuqotjha ummoya omumbi na ? ”
41009029	Wathi kibo : “ Umhlobo lo uphuma kwaphela ngomthandazo . ”
41009030	Basuka lapho badlula eGalile . UJesu azange athande kobana kube nomuntu owaziko bonyana baya kuphi
41009031	ngombana bekafundisa abafundi bakhe . Wathi kibo : “ INdodana yoMuntu izokukhatjhelwa ezandleni zabantu . Bazoyibulala bese ngemva kwamalanga amathathu ivuke . ”
41009032	Kodwana azange bazwisise bonyana bekatjho ukuthini begodu bebesaba ukumbuza ngalokho .
41009033	Bafika eKapernawumi , kwathi angekumbeni , wababuza wathi : “ Beniphikisana ngani endleleni na ? ”
41009034	Bathula bathi du ngombana endleleni bebaphikisana bona ngubani omkhulu .
41009035	Wahlala phasi wabiza abalitjhumi nambili , wathi kibo : “ Nanyana ngubani ofuna ukuba ngewokuthoma , uzakuba ngewokugcina , abe sisebenzi sabo boke . ”
41009036	Wathatha umntwana wamjamisa hlangana nabo , wamgona wathi kibo :
41009037	“ Nanyana ngubani owamukela omunye wabantwana abancanaba ebizweni lami , wamukela mina , begodu nanyana ngubani owamukela mina akamukeli mina kodwana wamukela ongithumileko . ”
41009038	UJwanisi wathi kuye : “ Mfundisi , sibone umuntu aqotjha amadimoni ebizweni lakho , yeke samkhandela ngombana ubengasi ngomunye wethu . ”
41009039	UJesu wamphendula wathi : “ Ningamkhandeli ngombana akakho noyedwa owenza isimangaliso ebizweni lami ozakghona ukukhuluma kumbi ngami msinyana ngemva kwalokho .
41009040	Ngambala , loyo ongakajamelani nathi ungowethu .
41009041	Ngiqinisile ngiyanitjela bona nanyana ngubani oninikela ikapho yamanzi ebizweni lami ngombana ningebakaKrestu , ngambala angeze alahlekelwa mvuzwakhe . ”
41009042	“ Godu nanyana ngubani obangela bona omunye wabantwanaba enze isono , kuzakuba ngcono kuye bona abotjhelelwe imbokotho ekulu entanyeni bese uphoselwa ngelwandle .
41009043	Nakube isandla sakho sikwenza wenze isono , siquntule . Kungcono ukungena epilweni engapheliko unganasandla , kunobanyana uye esirhogweni nezandla zombili , emlilweni ongacimiko .
41009044	Lapho isibungu sakhona asifi nomlilo awucimi .
41009045	Nakube inyawo lakho likwenza wenze isono , liquntule . Kungcono ukungena epilweni urholophele , kunobanyana uphoswe ngesirhogweni neenyawo zombili .
41009046	Lapho isibungu asifi , umlilo awucimi .
41009047	Nakube ilihlo lakho likwenza wenze isono , likhuphe . Kungcono ukungena embusweni kaZimu unelihlo elilodwa , kunobanyana uphoswe ngesirhogweni unamehlo amabili .
41009048	Lapho isibungu sakhona asifi nomlilo awucimi .
41009049	“ Omunye nomunye uzakubabulwa ngomlilo .
41009050	Itswayi lilungile , kodwana nasele liduma ungalivuselela njani na ? Yibani netswayi ngaphakathi kwenu , nibe nokuthula komunye nomunye . ”
41010001	UJesu wasuka lapho waya esifundeni seJudiya nangaphetjheya kweJordani . Godu iinqubuthu zambungelela , wazifundisa njengemhleni .
41010002	AbaFarisi abathileko beza kuye , bamlinga bathi : “ Kumthetho bona indoda itlhale umkayo na ? ”
41010003	Yena wabaphendula wathi : “ UMosi waniyala wathini na ? ”
41010004	Bamphendula bathi : “ UMosi wayivumela indoda bona itlole incwadi yesahlukaniso , imthokoze-ke . ”
41010005	Godu uJesu wathi kibo : “ UMosi wanitlolela umthetho lowo ngebanga leenhliziyokazi zenu ezilikhuni .
41010006	Kodwana ekuthomeni kwendalo uZimu wababumba , kwaba ngomduna nomsikazi .
41010007	Umtlolo uthi , ‘ Indoda izakutjhiya uyise nonina inamathele emfazinayo
41010008	bese baba nyamanye . ’ Nje-ke abasesebabili , sele bamunye .
41010009	Yeke lokho okuhlanganiswe nguZimu akungabi nomuntu ozakwahlukanisa . ”
41010010	Kwathi nasele bangekumbeni abafundi bambuza godu ngendaba le .
41010011	Wathi kibo : “ Loyo otlhala umkakhe athathe omunye , uhlobongile kumkakhe .
41010012	Godu nakube umfazi utlhala indodakhe , athathwe ngenye , uhlobongile . ”
41010013	Abantu bebaletha abantwana kuJesu bona abasingathe , kodwana abafundi bakhe babakhalimela .
41010014	UJesu nakabona lokho , wasilingeka wathi kibo : “ Vumelani abantwana beze kimi , ningabakhandeli ngombana umbuso kaZimu ungowabanjengalaba .
41010015	Ngiqinisile ngiyanitjela bona nanyana ngubani ongamukeli umbuso kaZimu njengomntwana , ngeze angena kiwo . ”
41010016	Nje-ke wathatha abantwana wabasingatha , wabeka izandla phezu kwabo wababusisa .
41010017	Kuthe uJesu asathoma ikhambo lakhe , indoda yamgijimela yafese yawa eenyaweni zakhe yambuza yathi : “ Mfundisi olungileko , ngingenza njani bona ngizuze ipilo engapheliko na ? ”
41010018	UJesu wathi : “ Ungibizelani bona ngilungile na ? Akakho noyedwa olungileko , ngaphandle koZimu yedwa tere .
41010019	Uyayazi imiyalo ethi , ‘ Ungabulali , ungahlobongi , ungebi , ungafakazi amanga , ungagalaji , hlonipha uyihlo nonyoko . ’ ”
41010020	Yathi kuye : “ Mfundisi , ngikulonde koke lokho kwebutjheni bami . ”
41010021	UJesu wayiqala , wayithanda wathi kiyo : “ Yinye kwaphela into otlhayela ngayo : Khamba , uthengise koke onakho unikele abadududu , uzakuba nomnotho ezulwini . Ngemva kwalapho-ke ungilandele . ”
41010022	Kwathi lokha nayizwa lokho , ubuso bayo bakhena . Yakhamba idanile ngombana beyinomnotho omnengi .
41010023	UJesu wathalaza wathi ebafundini bakhe : “ Maye kubudisi kanganani kilabo abanomnotho kobana bangene embusweni kaZimu ! ”
41010024	Abafundi bakhe barareka ngamezwakhe la . UJesu wathi kibo godu : “ Bantwana , kubudisi ukungena embusweni kaZimu !
41010025	Kulula ukuziluma indololwani kunobana isigwili singene embusweni kaZimu . ”
41010026	Abafundi barareka khulu , bathi omunye komunye : “ Alo , nakunjalo ngubani ongasindiswa na ? ”
41010027	UJesu wabaqala wathi : “ Emuntwini lokhu kuyinto engekhe yenzeka , kodwana ingasi kuZimu . Koke kuyenzeka kuZimu . ”
41010028	UPitrosi wathi kuye : “ Qala , sitjhiye koke kobana sikulandele . ”
41010029	UJesu wathi : “ Ngiqinisile ngiyanitjela bona akakho noyedwa otjhiye umuzi , abafo , abodade , umma , ubaba , abantwana namasimu ngebanga lami nevangeli ,
41010030	ongekhe amukela ikhulu elibuyelelwe ngekhulu esikhathinesi , imizi , abafo , abodade , abomma , abantwana namasimu kanye nokuzunywa nesikhathini esizako kanye nepilo engapheliko .
41010031	Kodwana abanengi abangebokuthoma bazokuba ngebokugcina , kuthi bokugcina babe ngebokuthoma . ”
41010032	Bebasendleleni basiya eJerusalema , uJesu akhamba phambili . Abafundi bakhe bebamangale , nalabo ebebabalandela bebesaba . Godu wadosela abalitjhumi nambili ngeqadi , wabatjela bona kuzokwenzekani kuye .
41010033	Wathi : “ Qalani ! Siyakhamba siya eJerusalema . INdodana yoMuntu izakukhatjhelwa ebaphristini abakhulu nebafundisini bomthetho . Bona bazoyigweba kobana ibulawe , bayinikele kabatjhili .
41010034	Bazoyiphoqa , bayikhafulele , bayibethe bebayibulale . Ngemva kwamalanga amathathu izakuvuka . ”
41010035	UJakopo noJwanisi , amadodana kaZebediya , beza kuJesu bathi kuye : “ Mfundisi , sifuna bona usenzele nanyana yini esiyikhombelako . ”
41010036	Wathi kibo : “ Nifuna bona nginenzeleni na ? ”
41010037	Bathi kuye : “ Vuma bona embuswenakho omunye wethu ahlale ngesigomeni sakho omunye ngesinceleni sakho . ”
41010038	UJesu wathi kibo : “ Aniyazi into eniyikhombelako le . Ningayisela ikapho engiyiselako namkha nibhajadiswe ngombhabhadiso engibhajadiswe ngawo na ? ”
41010039	Bamphendula bathi : “ Iye , singakghona . ” UJesu wathi kibo : “ Nizakusela ikapho le engiyiselako , nibhajadiswe ngombhabhadiso engibhajadiswe ngawo ,
41010040	kodwana nakukuhlala ngesigomeni nangesinceleni sami akusingekwami . Iinkhundlezo zingezalabo ezilungiselwe bona . ”
41010041	Kuthe bona abalitjhumi bezwe lokho , bararana noJakopo noJwanisi .
41010042	UJesu wababizela kuye wathi kibo : “ Niyazi bona labo okuthiwa babusi babatjhili banamandla phezu kwabo , neenkhulu zabo eziphezulu zinegunya phezu kwabo .
41010043	Kodwana akusinjalo ngani . Esikhundleni salokho , nanyana ngubani ofuna ukuba mkhulu phakathi kwenu kumele abe sisebenzi ,
41010044	naloyo ofuna ukuba ngewaqangi hlangana nani , kufanele abe likhoboka labo boke .
41010045	Ngitjho neNdodana yoMuntu ayikezeli ukuzokwenzelwa , kodwana ukuzokwenzela nokunikela ipilwayo kobana ibe sihlengo sabanengi . ”
41010046	Bafika eJerikho . UJesu nabafundi bakhe kanye nesiqubuthu esikhulu nabaphuma ngedorobheni , bekuhlezi isikhombeli esisiphofu eqadi kwendlela esinguBhartimewu , indodana kaThimewu .
41010047	Nasele sizwile bona nguJesu weNazaretha , sarhuwelela sathi : “ Jesu , Ndodana kaDavida , yewungirhawukele ! ”
41010048	Abanengi basikhalimela bathi asithule ; kodwana sasolo sirhuwelela sithi : “ Ndodana kaDavida , yewungirhawukele ! ”
41010049	UJesu wajama wathi : “ Yenisibize . ” Basibiza-ke , bathi kiso : “ Qina amandla , sikima , uyakubiza . ”
41010050	Salahla ingubaso , seqa seza kuJesu .
41010051	UJesu wasibuza wathi : “ Ufuna bona ngikwenzeleni na ? ” Isiphofu sathi kuye : “ Rabi , ngifuna ukubona . ”
41010052	UJesu wasiphendula wathi : “ Khamba , ukukholwa kwakho kukusindisile . ” Khonokho sabona , salandela uJesu endleleni .
41011001	Kwathi nabatjhidela eJerusalema , bafika eBhethifage neBhethaniya , entabeni ye-Oliva , uJesu wathumela babili babafundi bakhe phambi kwakhe ,
41011002	wathi kibo : “ Khambani niye emzini ophambi kwenu , nizakuthi naningenako , nifumane udumbanyana ongazange akhwelwe , abotjhwe lapho . Mtjhaphululeni nimlethe lapha .
41011003	Nakukhona onibuzako athi , ‘ Nikwenzelani lokhu ? ’ nimtjele nithi , ‘ IKosi iyamdinga , izambuyisa msinyana . ’ ”
41011004	Bakhamba-ke , bamfumana udumbanyana ngaphandle endledlaneni abotjhiwe hlanu komnyango . Kwathi nabasamtjhaphululako ,
41011005	abantu ebebajame lapho babuza bathi : “ Nenzani , nitjhaphulula udumbana lo na ? ”
41011006	Babaphendula ngendlela uJesu abayala ngakhona , abantwabo babalisa bakhamba .
41011007	Baletha udumbanyana kuJesu , babeka izambatho zabo phezu kwakhe , wakhwela .
41011008	Abantu abanengi baqhisa izambatho zabo endleleni , abanye baqhisa phambi kwakhe amahlahla abawephule emasimini .
41011009	Labo ebebakhamba phambili nalabo ebebamlandela barhuwelela bathi : “ Hosana ! Ubusisiwe loyo oza ngebizo lakaSomnini !
41011010	Ubusisiwe umbuso ozako kababethu uDavida ! Hosana kweliphezulu ! ”
41011011	UJesu wangena eJerusalema , waya ngethempelini . Waqala koke ebekungapho kodwana njengombana besele kuhlwile , waphuma waya eBhethaniya nabalitjhumi nambili .
41011012	Ngelanga elilandelako , nabasuka eBhethaniya , uJesu bekaphethwe yindlala .
41011013	Kudanyana naye wabona umuthi wamakhiwani onamakari . Wayokuqala bona uthelile na . Nafika kiwo akhange afumane ilitho , ngaphandle kwamakari wodwa ngombana bekungasiso isikhathi samakhiwani .
41011014	Yeke wathi kiwo : “ Akungasabi nomuntu ozakugoma iinthelo kuwe godu ! ” Abafundi bakhe bamizwa asitjho lokho .
41011015	Ekufikeni kwabo eJerusalema , uJesu wangena ngethempelini , wathoma waqotjha labo ebebathengisa nebebathenga lapho . Wagubuda iintafula zalabo ebebananiselana ngemali , neenhlalo zalabo ebebathengisa amazuba .
41011016	Azange avumele nanyana ngubani bona avundle nepahla ethengiswako ngesirhodlweni sethempeli .
41011017	Wabafundisa wathi kibo : “ Angithi kutloliwe kwathiwa , ‘ Indlwami izakubizwa bona yindlu yokuthandaza yezizwe zoke . ’ ? Kodwana nina niyenze irharha labahlanguli . ”
41011018	Abaphristi abakhulu nabafundisi bomthetho bakuzwa lokho bafuna amaqhinga wokumbulala ; bamesaba ngombana boke abantu barareka ngeemfundiso zakhe .
41011019	Kuthe nakurhwaqelako , baphuma ngedorobheni .
41011020	Ekuseni nabadlulako godu , babona umuthi wamakhiwani utjhwabe ukusukela emirajinawo .
41011021	UPitrosi wakhumbula wathi kuJesu : “ Rabi , qala ! Umuthi owunikeleleko loya utjhwabile . ”
41011022	UJesu wamphendula wathi : “ Kholwani kuZimu .
41011023	Ngiqinisile ngiyanitjela bona loyo othi entabeni le , ‘ Khamba uyoziphosela ngelwandle ’ , angazazi ehliziywenakhe , kodwana akholwe bona lokho akutjhoko kuzakwenzeka , ngambala uzakwenzelwa khona .
41011024	Ngalokho ngiyanitjela bona nanyana yini eniyikhombela ngomthandazo , kholwani bona seniyifumene , ngambala izakuba ngeyenu .
41011025	Njalo lokha nanijamako nithandaza , libalelani nanyana ngubani eninamavundo naye ukuze noYihlo osezulwini anilibalele izono zenu .
41011026	Kodwana naningalibaleliko , noYihlo osezulwini angekhe anilibalele izono zenu . ”
41011027	Godu bafika eJerusalema , bekwathi uJesu asakhamba ngesirhodlweni sethempeli , abaphristi abakhulu nabafundisi bomthetho kanye nabaphathi beza kuye ,
41011028	bambuza bathi : “ Uzenza ngamandla kabani izintwezi na ? Njekhona ngubani okunikele igunya lokwenza lokhu na ? ”
41011029	UJesu waphendula wathi : “ Ngizanibuza umbuzo owodwa . Ngiphendulani , nami ngizanitjela bona ngizenza ngawaphi amandla izintwezi .
41011030	Umbhabhadiso kaJwanisi bewuvela ezulwini namkha ebantwini na ? Ngiphendulani ! ”
41011031	Bakhulumisana bodwa bese bathi : “ Nasingathi , ‘ Ezulwini , ’ uzakuthi , ‘ Alo-ke yini beningamkholwa na ? ’
41011032	Alo , kghani sithi , ‘ Ebantwini ’ ” ? Gade besaba abantu ngombana boke bebasithi uJwanisi mphorofidi wamambala .
41011033	Yeke baphendula uJesu bathi : “ Awa , asazi . ” UJesu wathi kibo : “ Arha-ke , nami angizonitjela-ke bona ngiwathathaphi amandla engenza ngawo izintwezi . ”
41012001	UJesu wathoma ukukhuluma nabo ngemifanekiso wathi : “ Indoda yatjala isidiribe , yasibiyela ngomthangala . Yemba umgodi wobutlhodlhelo bewayini , yakha isithala sabalindi . Yaqatjhisela abalimi isidiribeso , yathatha ikhambo .
41012002	Ngesikhathi sokuvuna , yathumela ikhoboka ebaqatjhini bona liyokuthatha isabelo sayo .
41012003	Kodwana balibamba ikhobokelo , balidula , balibuyisela emuva limkhonoze .
41012004	Yeke yathumela elinye ikhoboka , balikhubaza ehloko , baliphatha ngehlazo .
41012005	Godu yathumela elinye , nalo balibulala . Yakanye yathumela amanye amanengi , amanye wawo bawadula , amanye bawabulala .
41012006	Besele isele ngoyedwa ebeyingamthumela . Loyo-ke bekuyindodanayo ethandekako . Ekugcineni yayithumela yathi : ‘ Nakuyindodanami , bazayihlonipha . ’
41012007	Kodwana abaqatjhabo bakhulumisana bodwa bathi : ‘ Le yindlalifa . Asiyibulaleni , khona ilifa lizakuba ngelethu . ’
41012008	Yeke bayibamba bayibulala bebayiphosela ngaphandle kwesidiribe . ”
41012009	UJesu wababuza wathi : “ Uzakwenza njani umninisidiribe na ? Ngithi uzakuza afese abulale boke abaqatjhi labo , aqatjhisele abanye isidiribeso .
41012010	Akhange khenifunde umtlolo lo na ? “ ‘ Ilitje eladelwa babakhi libe ngeliqakathekileko ejikeni .
41012011	Lokho kuzizenzo zakaSomnini ; kusimangaliso emehlwenethu . ’ ”
41012012	Nje-ke bafuna indlela yokumbamba ngombana bebazi bonyana ukhulume umfanekiso lo ngabo . Kodwana bebesaba isiqubuthu , yeke bamsukela bakhamba .
41012013	Ngemva kwesikhatjhana bathumela abanye babaFarisi nabantu bakaHerode kuJesu kobana bambambe ngamezwakhe .
41012014	Bafika kuye bathi : “ Mfundisi , siyazi bona uyindoda eqotho . Awuthatheki ngomuntu ngombana awukhethi ubuso , kodwana ufundisa indlela kaZimu ngeqiniso . Kulungile ukukhokha umthelo kumbusi omkhulu namkha njani na ? ”
41012015	Kodwana uJesu wakulemuka ukuzenzisa kwabo , wabaphendula wathi : “ Ningilingelani na ? Lethanapha udenariyu loyo ngimbone . ”
41012016	Bamnikela isipaparwana , wathi kibo : “ Mfanekiso kabani lo ? Kutlolwe bani lapha ? ” Bamphendula bathi : “ Ngewombusi omkhulu . ”
41012017	UJesu wathi kibo : “ Arha-ke , nikelani umbusi omkhulu okungekwakhe , ninikele noZimu okungekwakaZimu . ” Bamrarekela .
41012018	Yeke abaSadusi ebebathi akukho ukuvuka kwabafileko , beza kuJesu ngemibuzo
41012019	bathi : “ Mfundisi , uMosi wasitlolela bona lokha indoda nayihlongakalako itjhiye umkayo khisibe abanabantwana , umfowabo lendoda leyo kufanele athathe umhlolokazi loyo abelethele umnakwabo abantwana .
41012020	Bekukhona abafo abalikhomba . Izibulo lathatha umfazi , lahlongakala linganamntwana .
41012021	Umhlolokazi wathathwa ngewesibili . Naye godu wahlongakala anganamntwana . Newesithathu naye kwaba ngisweso .
41012022	Boke abalikhomba bahlongakala banganabantwana . Ekugcineni kwahlongakala umhlolokazi loyo .
41012023	Alo , ngelanga lokuvuka kwabafileko uzakuba mkabani njengombana bekamfazi wabo bolikhomba njalo na ? ”
41012024	UJesu waphendula wathi : “ Anitjhaphi na ? Kuyabonakala bona aniyazi imitlolo namandla kaZimu !
41012025	Mhlana abafileko bavuka ekufeni , abazokuthatha namkha bende . Bazokufana neengilozi ezulwini .
41012026	Mayelana nokuvuka kwabafileko , akhange khenifunde encwadini kaMosi ngomlando womuthi ositjhutha kobana uZimu wathi kuye : ‘ NginguZimu ka-Abrahamu , uZimu ka-Isaka noZimu kaJakopo . ’
41012027	Akasuye uZimu wabafileko , kodwana wabaphilako . Nitjhaphe kwamambala ! ”
41012028	Omunye wabafundisi bomthetho wezwa ipikiswano le . Walemuka bona uJesu ubaphendule kuhle , wambuza wathi : “ Ngimuphi umyalo ongomkhulu ukwedlula yoke na ? ”
41012029	UJesu wamphendula wathi : “ Omkhulu uthi , ‘ Yizwa wena Israyeli ! USomnini nguZimethu , nguye yedwa uSomnini .
41012030	Kufanele uthande uSomnini uZimakho ngehliziywakho yoke , ngomphefumulwakho woke , ngomkhumbulwakho woke nangamandlakho woke . ’
41012031	Wesibili ngilo , ‘ Thanda umakhelwanakho njengombana uzithanda wena . ’ Awukho omunye umyalo omkhulu ukwedlula le . ”
41012032	Umfundisi womthetho wathi kuye : “ Iye , mfundisi , uqinisile nawuthi uZimu munye , akakho omunye ngaphandle kwakhe .
41012033	Ukumthanda ngehliziyo yoke , ngomkhumbulo woke nangamandla woke nokuthanda umakhelwana njengombana sizithanda thina , kuqakatheke khulu ukwedlula yoke imihlabelo yokutjhiswa neminikelo . ”
41012034	Kwathi bona uJesu abone bonyana uphendule ngokuhlakanipha , wathi kuye : “ Awusikude nombuso kaZimu . ” Emva kwalokho akakho noyedwa owakhe wagabaza wambuza imibuzo .
41012035	Kwathi uJesu asafundisa ngesirhodlweni sethempeli , wabuza wathi : “ Batjho njani abafundisi bomthetho bona uKrestu yiNdodana kaDavida na ?
41012036	UDavida ngokwakhe nakhuluma ngokurholwa nguMoya oCwengileko wathi , “ ‘ USomnini wathi eKosinami : Hlala ngesidleni sami bekube kulokha nangenza izitha zakho zibe sinabelo seenyawo zakho . ’ ” Isiqubuthu samuzwisisa kuhle uJesu .
41012037	“ UDavida ngokwakhe umbiza ngokuthi , ‘ Kosi . ’ Alo-ke uKrestu angaba njani yindodanakhe na ? ”
41012038	Ekufundiseni kwakhe wathi : “ Lemukani abafundisi bomthetho , abathanda ukuzakalala ngeemphuraphura ezide , bathanda ukulotjhiswa eendaweni zokuthengisela .
41012039	Bathanda iinhlalo eziphambili ngemasinagogini , neendawo ezihlonitjhwako eminyanyeni .
41012040	Barhiribidela iinkumba zabahlolokazi , babukisa ngokwenza imithandazo emide . Abantu abanjalo bazokuhlunguphazwa kabuhlungu . ”
41012041	UJesu wahlala phasi malungana nesilulu somnikelo , wabukela isiqubuthu siphosela imalaso ngesilulwini sethempeli . Iinjinga ezinengi zaphosela imali enengi .
41012042	Khonapho kweza umhlolokazi ochakileko , waphosela iimpaparwana ezimbili ezincani zekoporo ebezilingana nendibilitjhi .
41012043	UJesu wabizela abafundi bakhe ndawonye , wathi kibo : “ Ngiqinisile ngiyanitjela bona umhlolokazi okhwahlileko lo uphosele enengi ngesilulwini kunabo boke .
41012044	Boke banikele ngokudzubhula emnothwenabo , kodwana yena ukghuthulele koke anakho okumele aphile ngakho . ”
41013001	Kuthe uJesu nasele aphuma ngethempelini , omunye wabafundi bakhe wathi kuye : “ Mfundisi , akhese uthi uyaqala amatje la ! Nakumumakhiwo wona , maye ubuhle obulapha ! ”
41013002	UJesu waphendula wathi : “ Uyayibona yoke imakhiwo emikhulu le na ? Angekhe kwasala nelilodwa ilitje phezu kwelinye . Elinye nelinye lizakugirizelwa phasi . ”
41013003	Kwathi uJesu asahlezi entabeni ye-Oliva aqalane nethempeli , uPitrosi , uJakopo , uJwanisi no-Andrisi bambuza babodwa bathi :
41013004	“ Sitjela bona lokhu kuzakwenzeka nini na ? Sizakuba yini isibonakaliso sokobana isikhathi sesifikile sokwenzeka kwezintwezi na ? ”
41013005	UJesu wabaphendula wathi : “ Yelelani bona kungabikhona namunye onikhohlisako .
41013006	Abanengi bazakuza ebizweni lami bathi , ‘ Nginguye ’ bese bakhohlisa abanengi .
41013007	Nanizwa ngezipi neendumela zezipi , ningesabi . Izinto ezinjalo kufanele bona zenzeke , kodwana isiphetho siseza .
41013008	Isizwe sizakuvukela isizwe nombuso uvukele umbuso . Kuzakuba nokusikinyeka kwephasi eendaweni ezahlukeneko kanye nendlala . Lokho kukuthoma kwemirhelo .
41013009	“ Yeke ziyeleleni nina ngombana nizokudoselwa emabandla benimadlhwe ngemasinagogini . Nizakujama phambi kwababusi namakhosi ngesimanga sami ninikele ubufakazi ngami kibo .
41013010	Ivangeli lifanele litjhunyayelwe kizo zoke izizwe qangi .
41013011	Lokha nabanibambako banisa ebandla , ningathomi nikhathazeke bona nizakuthini . Khulumani lokho eninikelwe khona ngesikhatheso ngombana akusini enikhulumako , kukhuluma uMoya oCwengileko .
41013012	Umfo uzakukhaphela umfo ekufeni nobaba akhaphele umntwanakhe . Abantwana bazakuvukela ababelethi babo bebabakhaphele ekufeni .
41013013	Boke abantu bazanihloya ngebanga lami kodwana loyo obambelela bekube sekupheleni uzakusindiswa . ”
41013014	“ Lokha nanibona isinyenyiso esibhubhisako esijanyiswe endaweni engasi ngeyaso , umfundi akazwisise ; kuthi labo abaseJudiya babalekele eentabeni .
41013015	Loyo ophezu kwephahla lekumbakhe akangehli namkha angene ngekumbeni ayokuthatha okuthileko .
41013016	Osemasimini akangabuyeli emuva ayokuthatha isambatho sakhe .
41013017	Maye kuzokuba buhlungu kangangani mhlokho ebafazini abazithweleko kanye nabamunyisako !
41013018	Thandazani bona lokhu kungenzeki ebusika
41013019	ngombana leyo kuzokuba mimihla yesizi engafani neyaphambilini lokha uZimu nakadala iphasi , bekube kunamhlanje , begodu nengasoze yabuye yafana nayo .
41013020	Ngathana uSomnini akhange anciphise amalanga lawo , bekungekhe kwaphunyurha muntu . Kodwana ngebanga labakhethiweko , iye labo uSomnini abakhethileko , uwanciphisile amalanga lawo .
41013021	“ Ngesikhatheso nanyana ngubani othi kini , ‘ Qalani nanguKrestu ! ’ namkha , ‘ Qalani nanguya lapha akhona ! ’ , ningakukholwa lokho .
41013022	Kuzokuvela abosingaKrestu nabaphorofidi bamanga , benze iimbonakaliso neemangaliso kobana bakhohlise abakhethiweko nakube bayakghona .
41013023	Yeke tjhejani , sele nginitjele koke ngaphambi kwesikhathi . ”
41013024	“ Kodwana emihleni leyo ngemva kwesizi lelo , “ ilanga lizakufiphala nenyezi ingakhanyisi .
41013025	Iinkwekwezi zizokukhithika emkayini , amandla asezulwini asikinywe .
41013026	“ Ngesikhatheso abantu bazakubona iNdodana yoMuntu isiza emafini ngamandla amakhulu nangephazimulo .
41013027	Izokuthumela iingilozi zayo beyibuthele ndawonye abakhethiweko bayo emajikeni womane wephasi , epelazwe nemaphelelweni womkayi . ”
41013028	“ Yeke fundani isifundwesi ngomuthi wamakhiwani : Msinyana ngemva kobana amahlumelawo aba buthakathakana bese kutlhurhe amakari , seniyazi bonyana ihlobo litjhidele .
41013029	Kunjalo-ke , nanibona izintwezi zisenzeka , nizokwazi bona isikhathi sesitjhidele , sele sisemnyango .
41013030	Ngiqinisile ngiyanitjela bona isizukulwanesi ngambala asisoze sadlula kungakenzeki zoke izintwezi .
41013031	Izulu nephasi kuzokudlula , kodwana amezwami angekhe adlula .
41013032	“ Akakho owaziko ngelangelo namkha nge-awarelo , ngitjho neengilozi ezulwini neNdodana ngokwayo , kodwana nguBaba kwaphela owaziko .
41013033	Qaphelani ! Yelelani ! Anazi bona isikhatheso sizokufika nini .
41013034	Kuzokuba njengendoda enekhambo : Itjhiya umzayo ezandleni zeensebenzi zayo , esinye nesinye isisebenzi sinomsebenzaso bese itjela leso esisesangweni bona sibeke ilihlo .
41013035	Ngalokho-ke hlalani niqaphile ngombana anazi bona umninimuzi uzokufika nini , kungaba sentambama , phakathi kobusuku , ngamasa namkha ekuseni .
41013036	Nakeza ningakatjheji , anganifumani nilele .
41013037	Lokho engikutjho kini , ngikutjho kibo boke : Qaphelani ! ”
41014001	Nje-ke besele kumalanga amabili kwaphela bona kube liPhasika kanye nomnyanya wesiKwa esinganaNgumelo . Abaphristi abakhulu nabafundisi bomthetho bebathiya amaqhinga wokubamba uJesu ngesidu , bambulale .
41014002	Bakhuluma bodwa bathi : “ Akungabi ngesikhathi somnyanya ngombana abantu bangaguruzela . ”
41014003	Kwathi uJesu aseBhethaniya azigedle ngekumbeni yendoda ebekuthiwa nguSimoni onekhwekhwe , kweza umfazi aphethe isikurwana se-alabhastara sinamakha wentengo ephezulu , enziwe ngenarada yamambala . Wephula isikurwaneso , wathela amakha phezu kwehlokwakhe .
41014004	Abanye egade bakhona basilingeka bathi : “ Kudlalelwani ngamakha kangaka na ?
41014005	Amakha la , bekangathengiswa ngemali engaphezu komrholo womnyaka bese imali leyo inikelwa abadududu . ” Yeke bamkhalimela ngokumkhahlameza .
41014006	UJesu wathi : “ Mliseni , nimtshwenyelani na ? Ungenzele into ehle .
41014007	Abadududu nizokuhlala ninabo njalo phakathi kwenu , yeke ningabasiza ngesinye nesinye isikhathi enifuna ngaso . Kodwana mina angeze naba nami njalo .
41014008	Wenze akghona ukukwenza : Uzese umzimbami ngamakha ngaphambi kwesikhathi , walungiselela ukubulungwa kwami .
41014009	Ngiqinisile ngiyanitjela bona kuphi nakuphi lapha kutjhunyayelwa khona ivangeli ephasini loke , lokho akwenzileko kuzakhulunywa ngakho kube sikhumbuzo ngaye . ”
41014010	UJudasi Iskariyodi ongomunye wabalitjhumi nambili , watjhinga kubaphristi abakhulu kobana akhaphele uJesu kibo .
41014011	Bakuthabela khulu ukuzwa lokho , bebamethembisa ukumnikela imali . Yeke walindela ithuba lokumkhaphela .
41014012	Ngelanga lokuthoma lomnyanya wesiKwa esinganaNgumelo , nabegade kumkhuba wokuhlaba imvana yePhasika , abafundi bakaJesu bambuza bathi : “ Ufuna siyokulungiselela kuphi lapha uzakugomela khona iPhasika na ? ”
41014013	Yeke wathumela ababili ebafundini bakhe , wathi kibo : “ Khambani niye ngedorobheni , nizakuhlangatjezwa mumuntu otjethe umjeka wamanzi ehlombe . Mlandeleni .
41014014	Lapha angena khona , nithi kumninimuzi , ‘ Umfundisi uyabuza bona liphi ilawu labayeni , lapha yena nabafundi bakhe bazakugomela khona iPhasika na ? ’
41014015	Uzanitjengisa ilawu elikhulu elingaphezulu , elilungeselelwe ngakho koke . Yenisilungiselele lapho-ke . ”
41014016	Abafundi bakhamba-ke , baya ngedorobheni , bafumana kunjengombana uJesu bekabatjelile . Yeke balungiselela iPhasika .
41014017	Kuthe bona kuhlwe , uJesu wafika nabafundi bakhe .
41014018	Kwathi basazigedle etafuleni bagoma , uJesu wathi : “ Ngiqinisile ngiyanitjela bona omunye kinapha uzongikhaphela ; iye , loyo onghwatha nami . ”
41014019	Bathoma ukutlhuwa , bambuza ngokulandelana bathi : “ Kungaba ngimi loyo na ? ”
41014020	Wathi kibo : “ Ngomunye wabalitjhumi nambili , ngiloyo otjheba isikwa ngesitjeni sinye nami .
41014021	INdodana yoMuntu izakukhamba njengombana kutloliwe ngayo . Kodwana maye emuntwini okhaphela iNdodana yoMuntu ! Bekuzakuba ngcono kuye thana ubengakabelethwa ! ”
41014022	Kuthe basagoma , uJesu wathatha isikwa , wathokoza , wasihlephula wapha abafundi bakhe , wathi : “ Thathani , lokhu mzimbami . ”
41014023	Yeke wathatha ikapho , wathokoza kuZimu , wabanikela , boke basela .
41014024	Wathi kibo : “ Lokhu ziingazi zami zesivumelwano eziphalakele abanengi .
41014025	Ngiqinisile ngiyanitjela bona angekhe bengisasela godu isithelo sesidiribe bekube kumhlana ngisisela sisitjha embusweni kaZimu . ”
41014026	Kwathi sele bavume ingoma yokuthokoza , baphuma baya entabeni ye-Oliva .
41014027	UJesu wathi kibo : “ Nizokukhubeka noke ngombana kutloliwe bona : “ ‘ Ngizakumadlha umelusi , izimvu ziphadlhalale . ’
41014028	Kodwana emva kobana ngivukile , ngizanandulela ngiye eGalile . ”
41014029	UPitrosi wathi kuye : “ Nanyana boke bangakhubeka , kodwana mina angekhe . ”
41014030	UJesu wathi : “ Ngiqinisile ngiyakutjela bona ngobusukobu , ngaphambi kobana umkukurumbu ulile kabili , uzabe ungiphike kathathu . ”
41014031	Kodwana uPitrosi waphikelela wathi : “ Ngitjho nanyana sele kungibiza bona ngife nawe , angekhe ngakuphika . ” Boke batjho njalo .
41014032	Baya endaweni ebizwa bona yiGetsemani , uJesu wathi ebafundini bakhe : “ Hlalani lapha ngisayokuthandaza . ”
41014033	Wathatha uPitrosi , uJakopo kanye noJwanisi wakhamba nabo . Wathoma ukukhathazeka khulu , waba lisizi .
41014034	Wathi kibo : “ Ummoyami ulisizi khulu bekube sekufeni . Salani lapha nihlale niqaphile . ”
41014035	Wadlulela phambidlana wawela phasi , wathandaza bonyana nakukghonekako i-awara leli limdlule .
41014036	Wathi : “ Aba ! Baba ! Zoke izinto ziyenzeka kuwe . Susa ikapho le kimapha , nokho akungabi ngokwentandwami kodwana kube ngeyakho . ”
41014037	Yeke wabuyela ebafundini bakhe , wabafumana balele . Wathi kuPitrosi : “ Simoni , ulele na ? Ubhalelwe kulinda i-awara linye nje na ?
41014038	Lindani , nithandaze ukuze ningangeni ekulingweni . Ummoya uyavuma , kodwana inyama ibuthakathaka . ”
41014039	Wakhamba godu wayokuthandaza , watjho godu amezwi lawo .
41014040	Wathi nabuyako godu wabafumana balele ngombana amehlwabo gade azele ubuthongo . Azange bazi bona bangathini kuye .
41014041	Wabuya kwesithathu wathi kibo : “ Nisalele , nisaphumule na ? Kuhlezi kwanjesi ! Isikhathi sesifikile . Qalani , iNdodana yoMuntu ikhatjhelwe ezandleni zezoni .
41014042	Vukani ! Nambani sikhambeni ! Nangu umkhaphelami asiza ! ”
41014043	Kwathi asakhuluma njalo , veliyani uJudasi ongomunye wabafundi bakhe abalitjhumi nambili . Begade akhamba nesiqubuthu esihlome ngeensabula nangeembhuku sithunywe baphristi abakhulu , abafundisi bomthetho kanye nabaphathi .
41014044	Yeke umkhapheli bekabanikela isiboniso wathi : “ Loyo engizamcwanga nguye , mbambeni , nikhambe naye nimqaphile . ”
41014045	Khonapho uJudasi waya kuJesu wathi : “ Rabi ! ” wamcwanga .
41014046	Amadoda lawo ambamba uJesu , ambopha .
41014047	Omunye walabo ebebajame lapho warhwatjha isabulakhe , wamadlha inceku yomphristi omkhulu , wasusa indlebayo .
41014048	UJesu wathi kibo : “ Alo-ke bekufanele bona nize neensabula neembhuku ukuzongibamba sengathi ngimhlanguli na ?
41014049	Imihla yoke benginani , ngifundisa ngeenrhodlweni zethempeli , akhange ningibambe . Kodwana kufanele bona imitlolo izaliseke . ”
41014050	Khonapho boke bamtjhiya babaleka .
41014051	Kwaba nesokana elalingakembathi ilitho kwaphela lizisonge ngelineni , elalandela uJesu . Kwathi lokha nabambambako ,
41014052	isokanelo labaleka labe latjhiya nelinenanyana leyo lapho .
41014053	Basa uJesu kumphristi omkhulu . Boke abaphristi abakhulu , abaphathi , nabafundisi bomthetho bahlangana .
41014054	UPitrosi wamlandela kudanyana , wabe wayokungena ngesirhodlweni somphristi omkhulu . Wahlala lapho nabaqaphi , azothisa emlilweni .
41014055	Abaphristi abakhulu kanye nebandla loke bafuna ubufakazi ngoJesu ukuze bambulale , kodwana babutlhoga .
41014056	Abofakazi abanengi bafakaza amanga ngoJesu , kodwana ubufakazi babo akhange buthomane .
41014057	Yeke amadoda athileko asikima , ethula ubufakazi bamala ngoJesu athi :
41014058	“ Simzwile nakasithi : ‘ Ngizakugiriza ithempeli elakhiwe ngezandla kuthi ngamalanga amathathu ngakhe elinye elingakakhiwa ngezandla ! ’ ”
41014059	Khonapho ubufakazi babo akhange buthomane .
41014060	Umphristi omkhulu wasikima hlangana nabo , wabuza uJesu wathi : “ Awuzukuphendula na ? Yini into abantwaba abayifakaza ngawe le na ? ”
41014061	Kodwana uJesu wazithulela , akhange aphendule . Umphristi omkhulu wambuza godu wathi : “ UnguKrestu , iNdodana yoBusisiweko na ? ”
41014062	UJesu waphendula wathi : “ Iye nginguye ; “ begodu nizakubona iNdodana yoMuntu ihlezi ngesigomeni sakaSomandla , isiza ngamafu wezulwini . ”
41014063	Umphristi omkhulu watlebhula izambatho zakhe , wathi : “ Sisabafunelani abofakazi abanye na ?
41014064	Nizizwele ukunyefula kwakhe . Alo , nithini na ? ” Boke bamlahla ngomlandu wokubulawa .
41014065	Yeke abanye bathoma ukumkhafulela , bamvala amehlo , bamphosa amaguduva , bathi kuye : “ Phorofida ! ” Boke abaqaphi bamthatha , bamdula .
41014066	Kwathi uPitrosi asese senzasi ngesirhodlweni , kweza omunye wabantazana abaziinsebenzi zomphristi omkhulu .
41014067	Kuthe lokha nabona uPitrosi azothisa , wamqalela eduze wathi : “ Nawe gade unoJesu umNazaretha loya . ”
41014068	Kodwana wakuphika lokho , wathi : “ Angazi begodu angilemuki bona ukhuluma ngani . ” Watjho njalo wabe waphuma ngesango .
41014069	Kwathi lokha umntazana osisebenzi nambonako , wathi ebantwini ebebajame lapho : “ Ngambala umrhali lo ungomunye wabo . ”
41014070	Godu uPitrosi waphika . Ngemva kwesikhatjhana abantu ebebajame lapho , bathi kuPitrosi : “ Kwamambala ungomunye wabo ngombana ungumGalile . ”
41014071	Wathoma ukuthukana , wafunga wathi : “ Ngithi angiyazi indoda enikhuluma ngayo le ! ”
41014072	Khonokho umkukurumbu walila kwesibili . UPitrosi wakhumbula ilizwi uJesu ebegade alikhulume kuye lokuthi : “ Ngaphambi kobana umkukurumbu ulile kabili , uzabe sewungiphike kathathu bona awungazi . ” Waphahluka , walila .
41015001	Kwathi ngamasa ekuseni , abaphristi abakhulu , abaphathi , abafundisi bomthetho kanye nebandla loke , bathatha isiqunto . Babopha uJesu , bakhamba naye bebamusa kuPilatu .
41015002	UPilatu wambuza wathi : “ Uyikosi yamaJuda na ? ” UJesu wamphendula wathi : “ Sewutjhwile . ”
41015003	Abaphristi abakhulu bamthwesa umlandu ngezinto ezinengi .
41015004	UPilatu wambuza godu wathi : “ Awuphenduli na ? Qala bona bakuthwese umlandu ngezinto ezinengi kangangani ! ”
41015005	Kodwana uJesu nanyana kunjalo akhange amphendule . UPilatu warareka .
41015006	Besele kumkhuba bonyana emnyanyeni , uPilatu utjhaphulula isibotjhwa esikhonjelwa babantu .
41015007	Ngesikhatheso umuntu obekuthiwa nguBharabhasi gade angesikhungweni . Bekangesinye seenlelesi ezavukela umbuso , yena wabe wabulala umuntu emgurugurwini lowo .
41015008	Isiqubuthu senyuka sazokukhombela uPilatu bona enze njengombana aqhele ukwenza .
41015009	Wasibuza wathi : “ Nifuna bona nginitjhaphululele ikosi yamaJuda na ? ”
41015010	Wabona bona abaphristi abakhulu banikele ngoJesu ngebanga lomona .
41015011	Kodwana abaphristi abakhulu batjitjizela isiqubuthu bona sikhombele uPilatu abatjhaphululele uBharabhasi .
41015012	UPilatu wabuza isiqubuthu godu wathi : “ Alo-ke , nithi ngenzeni ngalo enimbiza ngekosi yamaJuda na ? ”
41015013	Sarhuwelela sathi : “ Mbethele esiphambanweni ! ”
41015014	UPilatu wasibuza wathi : “ Kubayini ? Kunobulelesi abenzileko na ? ” Sarhuwelela khulu sathi : “ Mbethele esiphambanweni ! ”
41015015	Njengombana uPilatu bekathanda ukukara abantu , wamtjhaphulula-ke uBharabhasi . UPilatu wayala bona uJesu abethwe bewamnikela bona abethelwe esiphambanweni .
41015016	Amajoni angenisa uJesu ngesigodlweni sombusi , abiza amanye amajoni amanengi .
41015017	Amembesa ingubo ebubende , eluka isihlohlo sameva amthwesa sona .
41015018	Athoma amkhulekela athi : “ Bayede ngwenyama , kosi yamaJuda ! ”
41015019	Abuyelela kanenginengi ambetha ehloko ngomhlanga , amkhafulela . Aguqa ngamadolo enza sengathi ayamhlonipha .
41015020	Nasele aqedile ukubukisa ngaye , amhlubulisa ingubo ebubende , amembathisa izambatho zakhe . Akhamba naye ayombethela esiphambanweni .
41015021	Endleleni akatelela umdluli ngendlela obegade avela emaphandleni bona atjathe isiphambano sakaJesu . Yena bekunguSimoni weSirene onguyise ka-Alekzandra noRufosi .
41015022	Aletha uJesu endaweni ebekuthiwa yiGolgotha , okutjho iKhakhayi .
41015023	Endaweni leyo alinga ukumseza iwayini elivanganiswe nemire , kodwana wabhala ukulisela .
41015024	Ambethela esiphambanweni . Ahlukaniselana izambatho zakhe , aphosa nefumbe ukuze azi bona elinye nelinye lithatheni .
41015025	Bekuyisimbi yethoba ekuseni nakambethelako esiphambanweni .
41015026	Isaziso esitloliweko somlandu abekwa wona besifundeka bunje : IKOSI YAMAJUDA .
41015027	Abethela kanye naye iinlelesi ezimbili , esinye ngesigomeni , esinye ngesinceleni .
41015028	Ngaleyondlela kwazaliseka umtlolo othi : “ Wabalwa kanye neenlelesi . ”
41015029	Labo abadlulako bathintitha iinhloko bamhlambalaza bathi : “ Arha ! Wena owathi uzakugiriza ithempeli ulakhe ngobutjha ngamalanga amathathu ,
41015030	zisindise-ke , wehle esiphambanwenapho ! ”
41015031	Ngokunjalo nabaphristi abakhulu nabafundisi bomthetho bamphoqa babodwa bathi : “ Wasindisa abanye kodwana yena akakwazi ukuzisindisa !
41015032	UKrestu lo , oyiKosi yama-Israyeli akehle esiphambanweni ukuze sibone bese siyakholwa . ” Nalabo ababethelwe naye nabo bamhlambalaza .
41015033	Kwathi ngesimbi yetjhumi nambili emini , ubumnyama bembatha iphasi loke bekwaba yisimbi yesithathu ngemva kwedina .
41015034	Ngesimbi yesithathu ntambama , uJesu warhuwelela ngelizwi elikhulu wathi : “ Eloyi , Eloyi , lama sabarhithani ? ” Nakutjhugululwako kutjho bona “ Zimami , Zimami , ungitjhiyeleni na ? ”
41015035	Kwathi abanye ebebajame lapho nabezwa lokho bathi : “ Lalelani , ubiza u-Eliya ! ”
41015036	Omunye wabo wagijima wazalisa isimunyo ngewayini elimunyu wasihloma elithini , wasinikela uJesu bona asele , bewathi : “ Kwanjesi akhese nimliseni . Akhesibone bona u-Eliya loyo uzakuza azomehlisa esiphambanwenapha na ? ”
41015037	UJesu warhuwelela ngelizwi elikhulu , waphefumula kokugcina .
41015038	Irharideni lethempeli latlebhuka phakathi ukusuka phezulu ukuya phasi .
41015039	Kwathi lokha umphathimabutho obekajame lapho phambi kwakaJesu nezwa ukurhuwelela kwakhe nangendlela ahlongakele ngayo , wathi : “ Ngambala indoda le beyiyiNdodana kaZimu ! ”
41015040	Bekunabesifazana abathileko ebebabukela bajame kudanyana . Hlangana nabo bekunoMariya Magdalina , uMariya unina kaJakopo omncani noJosisi kanye noSalome .
41015041	EGalile , besifazanaba bamlandela bebatjheja iindingo zakhe . Abanye besifazana abanengi ebebakhuphuke naye eJerusalema nabo bebakhona .
41015042	Bekulilanga lamalungiselelo , okutjho ilanga ngaphambi kweSabatha . Kuthe bona kuhlwe ,
41015043	uJosefa we-Arimathiya , olilunga elidumileko lomKhandlu nobegade alinde umbuso kaZimu , wanqopha kuPilatu ngesibindi wayokukhombela umzimba kaJesu .
41015044	UPilatu wamangala ukuzwa bona uJesu sele ahlongakele . Wabiza umphathimabutho wambuza bona uJesu sele ahlongakele na ?
41015045	Kwathi bona afumane kumphathimabutho bonyana kunjalo , wavumela uJosefa bona athathe umzimba lowo .
41015046	Yeke uJosefa wathenga itjhila lelineni , wethula umzimba kaJesu , wawuphuthela ngelineni lelo , wawubulunga ngethuneni ebelikghedlhwe edwaleni . Wageda ilitje elikhulu wavala ithuna .
41015047	UMariya Magdalina noMariya unina kaJosisi , babona lapha abekwe khona .
41016001	Kuthe bona iSabatha lidlule , uMariya Magdalina , uMariya unina kaJakopo kanye noSalome , bathenga iinthako ukuze bayokuzesa umzimba kaJesu .
41016002	Ekuseni ngelanga lokuthoma leveke , ngemva kobana kuphume ilanga bangena indlela eya ethuneni .
41016003	Babuzana bathi : “ Ngubani ozasigedela ilitje ebungenweni bethuna na ? ”
41016004	Kodwana bathi nabaqalako babona ilitje ebegade lilikhulu ligediwe .
41016005	Kuthe nabangena ngethuneni babona isokana lihlezi ngesigomeni lembethe izambatho ezimhlophe , bethuka .
41016006	Lathi kibo : “ Ningethuki . Nifuna uJesu weNazaretha obekabethelwe esiphambanweni na ? Awa , uvukile , akakho lapha ! Qalani indawo lapha bekabekwe khona .
41016007	Nje-ke khambani niyokutjela abafundi bakhe noPitrosi nithi , ‘ Ungaphambi kwenu endleleni eya eGalile . Nizambona lapho njengombana bekanitjelile . ’ ”
41016008	Baphuma ngethuneni bathathela ngebelo ngombana bebaqhaqhazela begodu bararekile . Azange batjho ilitho ebantwini ngombana bebathukile .
41016009	UJesu navuka ekuseni elangeni lokuthoma leveke , waziveza qangi kuMariya Magdalina aqotjha kuye amadimoni alikhomba .
41016010	Wakhamba wayokubikela labo ebegade banaye nebegade bahloboka , balila .
41016011	Kuthe bona bezwe ukuthi uJesu uyaphila , nokobana umbonile , akhange bamkholwe .
41016012	Emva kwalokho , uJesu waziveza ngobunye ubujamo ebafundini bakhe ababili lokha nagade basendleleni eya emaphandleni .
41016013	Bona-ke babuyela emuva bayokubikela abanye , kodwana nabo akhange babakholwe .
41016014	Ngemva kwesikhathi uJesu waziveza kabalitjhumi nanye basagoma . Wabasola ngokutlhoga kwabo ukukholwa kanye nangekanabo yokwala ukukholwa labo abambonileko ngemva kokuvuka kwakhe .
41016015	Wathi kibo : “ Khambani iphasi loke , nitjhumayele ivangeli kikho koke okudaliweko .
41016016	Loyo okholwako abhajadiswe , uzakusindiswa kodwana loyo ongakholwako , uzakulahlwa .
41016017	Iimbonakaliswezi zizakulandela labo abakholwako : Ebizweni lami bazakuqotjha amadimoni , bazakukhuluma ngeenlimi ezitjha ;
41016018	bazakudobha iinyoka ngezandla zabo , nabasela okubulalako , abazokwenzeka ilitho ; bazakubeka izandla phezu kwabagulako , baphole . ”
41016019	Emva kobana iKosi uJesu sele ikhulumile nabo , yanyuselwa ezulwini , yayokuhlala ngesigomeni sakaZimu .
41016020	Abafundi baphuma bayokutjhumayela yoke indawo . IKosi yasebenza nabo , yafakazela ilizwi layo ngeembonakaliso ezalilandelako .
42001001	Abanengi baba nokuzimisela kobana batlole umlando wezehlakalo ezizalisekileko phakathi kwethu ,
42001002	njengombana sazinikelwa ngilabo okwathi kusukela ekuthomeni baba bofakazi kanye neenceku zelizwi .
42001003	Ngalokho-ke nami , ngemva kokuhlolisisa koke kusukela ekuthomeni , ngiqunte ukukutlolela umlando ohlelekileko wena Theyofilusi odumileko
42001004	ukuze wazi iqiniso loke ngezinto oyalwe ngazo .
42001005	Emihleni kaHerode ikosi yeJudiya , bekukhona umphristi , ibizo lakhe linguZakariya , ogade alilunga lobuphristi baka-Abiya . Umkakhe bekungu-Elisabethi , naye asizukulwana saka-Aroni .
42001006	Bobabili bebalungile phambi koZimu , balandela yoke imiyalo neemiso zakaSomnini .
42001007	Kodwana bebanganabantwana ngombana u-Elisabethi gade ayinyumba begodu bobabili besele baluphele .
42001008	Kwathi ngelinye ilanga uZakariya asenza umsebenzakhe wobuphristi ngethempelini phambi kwakaZimu ,
42001009	wakhethwa ngefumbe ukuya ngokomkhuba wobuphristi kobana angene ngethempelini ayokutjhisela uSomnini itjhwalo .
42001010	Nakufika isikhathi sokutjhisa itjhwalo , woke umkhambathi wahlangana , wathandaza ngaphandle .
42001011	Ingilozi kaSomnini yazibonakalisa kuye , ijame ngesigomeni se-aldari letjhwalo .
42001012	Kwathi bona uZakariya ayibone , wethuka wafikelwa kukwesaba .
42001013	Kodwana ingilozi yathi kuye : “ Ungesabi Zakariya ! Umthandazwakho uzwakele . Umkakho u-Elisabethi uzakubelethela indodana ; uyithiye ibizo bona nguJwanisi .
42001014	Izakuba lithabo nokuthokoza kuwe begodu abanengi bazakujekezela ngebanga lokubelethwa kwayo
42001015	ngombana izakuba yikulu emehlweni kaSomnini . Ingaseli iwayini namkha esinye nesinye isiselo esiwunyelweko . Izakuzaliswa ngoMoya oCwengileko kwekubelethweni kwayo .
42001016	Izakubuyisela inengi labantu bakwa-Israyeli kuSomnini uZimabo .
42001017	Yeke izakukhamba phambi kweKosi ngommoya nangamandla ka-Eliya kobana itjhugululele iinhliziyo zaboyise ebantwaneni , kuthi abangalaleliko batjhugulukele ekuhlakanipheni kwabalungileko . Godu izakwenza bona isizwe silungele iKosi . ”
42001018	UZakariya wabuza ingilozi wathi : “ Nginesiqiniseko siphi ngalokhu na ? Sengiyindoda elupheleko , nomkami selaluphele . ”
42001019	Ingilozi yamphendula yathi : “ NginguGabhariyeli ; ngijame ebukhoneni bakaZimu . Ngithunywe bona ngizokhuluma nawe , ngikutjele iindaba ezimnandezi .
42001020	Qala-ke , njengombana ungazange ukholwe amezwami azakuzaliseka ngesikhathi sawo , uzakuba simumu ungakghoni ukukhuluma bekube kumhlana kuphethakalako lokhu . ”
42001021	Kwenzeka koke lokhu nje , abantu bebasoloko balindele uZakariya , bararekile bona uhlaleleni kangaka ngethempelini .
42001022	Wathi naphumako , wabhalelwa kubakhulumisa . Yeke balemuka bona ubone umbono ngethempelini ngombana bekalokhu abenzela amatshwayo kodwana abhalelwa kuphimisela .
42001023	Kwathi bona kuphele isikhathi somsebenzakhe ngethempelini , wabuyela ekhaya .
42001024	Ngemva kwamalanga lawo umkakhe u-Elisabethi waba sidisi . Wahlala iinyanga ezihlanu zoke azifihlile .
42001025	Wathi : “ Ekhu ! USomnini ungenzele lokhu . Ube nomusa kimi , wasusa ihlazo lami ebengiseze ngilithwele hlangana nabantu . ”
42001026	Enyangeni yesithandathu , uZimu wathumela ingilozi uGabhariyeli edorobheni leGalile ekuthiwa yiNazaretha ,
42001027	entombini ebegade yethenjiswe ukuthathwa lisokana ebekuthiwa nguJosefa , osizukulwana sakaDavida . Ibizo lentombi leyo belinguMariya .
42001028	Ingilozi yeza kuye yathi : “ Lotjha wena othandekileko ! USomnini unawe ! ”
42001029	Kodwana uMariya watshwenyeka khulu ngomlayezo lo , wazibuza bona kulotjhisa okunjani-ke lokhu .
42001030	Ingilozi yathi kuye : “ Ungesabi Mariya ngombana ufumene umusa emehlweni kaZimu .
42001031	Uzakuba sidisi , ubelethe indodana , uzayithiya ibizo bona nguJesu .
42001032	Izakuba yikulu , ibizwe bona yiNdodana kaZimu ongoPhezulu . USomnini uZimu uzayinikela isihlalo sobukhosi sakayise uDavida .
42001033	Izakubusa phezu kwekumba kaJakopo ngokungapheliko . Umbuswayo angekhe waphela ! ”
42001034	UMariya wabuza ingilozi wathi : “ Lokhu kungenzeka njani ngombana azange khengihlangane nendoda ? ”
42001035	Ingilozi yamphendula yathi : “ UMoya oCwengileko uzakuba phezu kwakho , namandla wongoPhezulu azakusibekela . Yeke ocwengileko ozakubelethwa uzakubizwa bona yiNdodana kaZimu .
42001036	Ngitjho nesihlobo sakho u-Elisabethi usidisi nanyana sele amdala nje . Sele aphethe inyanga yesithandathu , yena lo ebekuthiwa uyinyumba
42001037	ngombana ayikho into engenzekiko kuZimu . ”
42001038	UMariya waphendula wathi : “ Ngiyincekukazi kaSomnini , akwenzeke kimi njengombana utjhwile ! ” Yeke ingilozi yasuka kuye .
42001039	Ngesikhatheso uMariya wazilungiselela waya edorobheni leJudiya elingenarheni yeentatjana .
42001040	Wafika lapho wangena kwaZakariya , walotjhisa u-Elisabethi .
42001041	Kwathi bona u-Elisabethi ezwe ukulotjhisa kwakaMariya , umntwana weqayeqa ngesibelethweni sakhe . U-Elisabethi wazaliswa ngoMoya oCwengileko .
42001042	Warhuwelela ngelizwi elikhulu wathi : “ Ubusisiwe hlangana nabafazi , sibusisiwe nesithelo sesibeletho sakho !
42001043	Kubayini ngithandwe kangaka bona ngithekelwe ngunina leKosami na ?
42001044	Kuthe nje nangizwa ukulotjhisa kwakho , umntwana wathaba beweqayeqa ngaphakathi kwami .
42001045	Ubusisiwe umfazi ofese wakholwa bonyana okutjhiwo nguSomnini kuye kuzakuzaliseka ! ”
42001046	UMariya wathi : “ Umphefumulwami udumisa uSomnini .
42001047	Ummoyami uyenama kuZimu uMsindisami
42001048	ngombana ungikhumbulile , mina ncekukazi yakhe enyazekako . Kusukela kwanjesi , zoke iinzukulwana zizongibiza ngobusisiweko ,
42001049	ngombana ongoPhezulu , ungenzele okukhulu . Ibizo lakhe licwengile .
42001050	Umusakhe ungowabamesabako , iinzukulwana ngeenzukulwana .
42001051	Ukhombise amandlakhe ngengalwakhe , wahlakaza abakhukhumeleko emizindlwenabo .
42001052	Wehlise amakhosi eenhlalweni zawo , waphakamisa abathobekileko .
42001053	Usuthise abalambileko ngokuhle , iinkhumkani waziqotjha zimkhonoze .
42001054	Uyisizile incekwakhe u-Israyeli , wakhumbula isirhawu sakhe ,
42001055	njengombana athembisa ku-Abrahamu nakizo zoke iinzukulwana zakhe ngokungapheliko . ”
42001056	UMariya wahlala pheze iinyanga ezintathu no-Elisabethi , wabuyela ekhaya .
42001057	Kwathi nakufika isikhathi sokobana u-Elisabethi abelethe , wabeletha indodana .
42001058	Abomakhelwana kanye neenhlobo zakhe zezwa bona uSomnini umenzele isirhawu esikhulu , zathaba kanye naye .
42001059	Ngelanga lobunane zeza bona zizokusoka umntwana , yeke bezizomthiyelela ngoyise uZakariya ,
42001060	Kodwana unina wathi : “ Awa ! Ibizo lakhe lizakuba nguJwanisi . ”
42001061	Zathi kuye : “ Kodwana akukho noyedwa hlangana neenhlobo zakho onebizo elinjalo . ”
42001062	Zakhuluma noyise ngezandla , zambuza bona yena angathanda ibizo lomsana libe ngubani na .
42001063	UZakariya wakhombela umqebethu wokutlolela , watlola wathi : “ Ibizo lakhe nguJwanisi . ” Barareka boke .
42001064	Khonokho umlomakhe wavuleka nelimu lakhe lararuluka , wathoma ukukhuluma , wadumisa uZimu .
42001065	Boke abomakhelwana behlelwa kukwesaba bekwathi kiyo yoke inarha yeentatjaneni zeJudiya , abantu bakhuluma ngeendabezi .
42001066	Woke owakuzwako lokho wazindla ngakho wabuza wathi : “ Alo , umntwana lo uzokuba yini na ? ” Isandla sakaSomnini besiphezu kwakhe .
42001067	Khonapho uZakariya uyise wagcwala ngoMoya oCwengileko , waphorofida wathi :
42001068	“ Akadunyiswe uSomnini , uZimu ka-Israyeli ! Ngambala ube nesirhawu , wahlenga abantu bakhe .
42001069	Usivusele uMsindisi onamandla ngekumbeni yencekwakhe uDavida ,
42001070	njengombana akhuluma ekadeni ngomlomo wabaphorofidi bakhe abacwengileko
42001071	bonyana sizakusindiswa ezitheni zethu nemandleni wabo boke abasizondako .
42001072	Ngalokho ukhombise isirhawu asithembisa abokhokho bethu , wakhumbula isivumelwano sakhe esicwengileko
42001073	okusifungo asifunga kukhokho wethu u-Abrahamu
42001074	sokobana uzosenyela ezandleni zezitha zethu , asivumele simlotjhe ngaphandle kokwesaba ,
42001075	ngokucwenga nangokulunga , ebusweni bakhe imihla yoke yokuphila kwethu .
42001076	“ Wena mntanami , uzakubizwa bona umphorofidi wongoPhezulu ngombana uzakukhamba phambi kweKosi , uyilungisele indlela ,
42001077	kobana utlhadlhule abantu bayo mayelana nelwazi lesindiso ngokuthethelelwa kwezono zabo .
42001078	Ngesirhawu esikhulu sakaZimethu , ukusa kuzakudabuka kuvela phezulu ,
42001079	kukhanyisele abaphila ebumnyameni nethunzini lokufa , kunqophise iinyawo zethu endleleni enokuthula . ”
42001080	Umntwana wakhula , waqina emmoyeni . Wahlala erhalawumbeni bekwaba kumhlana abonakala tjhatjhalazi kwa-Israyeli .
42002001	Emihleni leyo umbusi omkhulu u-Arhostosi wakhupha isimemezelo bona kubalwe boke abantu ephasini loke leRoma .
42002002	Lokhu bekukubalwa kokuthoma ngesikhathi uKureniyosi ambusi weSiriya .
42002003	Ngiloyo naloyo waya edorobheni lekhabo kobana ayokubalwa khona .
42002004	UJosefa naye wasuka edorobheni leNazaretha eGalile , waya eJudiya emzini kaDavida ebekuthiwa yiBhethelehema ngombana ubegade asizukulwana sekumba nomndeni kaDavida .
42002005	Waya wayokutlolisa yena noMariya , ebegade azomthatha bona abe mkakhe . UMariya gade asidisi .
42002006	Kwathi nabasese lapho , kwafika isikhathi sokobana abelethe .
42002007	Wabeletha , wazibula ngendodana , wayiphuthela ngamatjhila . Wayilalisa ngekerebheni ngombana bekunganandawo ngekumbeni yeenkhambi .
42002008	Esifundeneso bekunabelusi ebebahlala emrhuleni baqaphe imihlambabo ebusuku .
42002009	Khonapho ingilozi kaSomnini yeza kibo , iphazimulo kaSomnini yabakhanyisa mahlangothi woke . Besaba kwamambala .
42002010	Kodwana ingilozi yathi kibo : “ Ningesabi ! Qalani , nginilethele iindaba ezimnandi neziletha ithabo ebantwini boke .
42002011	Khona namhlanjesi ngemzini kaDavida nibelethelwe uMsindisi onguMesiya , iKosi !
42002012	Nakhu okuzakuba siboniso kini : Nizakufumana umntwana aphuthelwe ngamatjhila alaliswe ngekerebheni . ”
42002013	Khonokho kwabonakala umkhambathi wezulwini ukanye nengilozi leyo , udumisa uZimu usithi :
42002014	“ Idumo kuZimu keliphezulu nokuthula ephasini , ebantwini abathokozelwa nguye . ”
42002015	Kwathi bona iingilozi zemuke kibo zibuyele ezulwini , abelusi bathi komunye nomunye : “ Nambani siye eBhethelehema siyokubona lokho okwenzekileko , uSomnini asitjele ngakho . ”
42002016	Yeke barhaba , bafumana uMariya noJosefa kanye nomntwana alele ngekerebheni .
42002017	Kwathi nasele bambonile , bakhuluma ilizwi mayelana nalokho abakutjelwe ngomntwana lo .
42002018	Nje-ke boke abakuzwako lokho barareka khulu ngeendaba zabelusaba .
42002019	Kodwana uMariya wawalonda woke amezwi la , wazindla ngawo ngehliziywenakhe .
42002020	Abelusi babuyela emva , badumisa , baphakamisa uZimu ngakho koke abakuzwileko nabakubonileko ; okwaba njengombana bebatjeliwe .
42002021	Elangeni lobunane , sele kusikhathi bona umntwana asokwe , wathiywa ibizo bona nguJesu , ibizo aliphiwa yingilozi angakabiphi ngesiswini sakanina .
42002022	Kwathi bona kuphele amalanga wokuhlanjululwa kwabo ngokomthetho kaMosi , uJosefa noMariya bathatha umntwana bamusa eJerusalema kobana bayomveza phambi kwakaSomnini ,
42002023	njengombana kutloliwe emthethweni kaSomnini bona : “ Lelo nalelo izibulo eliduna lizakwehlukaniselwa uSomnini . ”
42002024	Godu bebayokwenza nomhlabelo njengombana kusitjho umthetho kaSomnini nawuthi : “ Amazuba amabili wekhaya namkha amabili wommango . ”
42002025	Bekunendoda eJerusalema , ibizo layo linguSimeyoni . Beyilungile begodu yesaba uZimu . Begade ilindele induduzo ka-Israyeli , yeke uMoya oCwengileko gade uphezu kwayo .
42002026	USimeyoni loyo gade embulelwe ngoMoya oCwengileko bonyana angekhe afe angakaboni uKrestu kaSomnini .
42002027	Ngokurholwa nguMoya oCwengileko , waya ngesirhodlweni sethempeli . Kwathi lokha ababelethi nabaletha umntwana uJesu kobana bazokwenza kuye umkhuba wabo ukuya ngokomthetho ,
42002028	uSimeyoni wathatha umntwana wamgona , wadumisa uZimu , wathi :
42002029	“ Kwanjesi sewungalitjhaphulula likhambe ngokuthula ikhoboka lakho Kosi . Kube njengokwelizwi lakho
42002030	ngombana amehlwami ayibonile isindiswakho
42002031	oyilungiselele phambi kwabantu boke .
42002032	Umkhanyo wesambulo sabatjhili nephazimulo ebantwini bakho u-Israyeli . ”
42002033	Uyise lomntwana kanye nonina barareka ngalokho okukhulunywe ngaye .
42002034	Yeke uSimeyoni wababusisa , wathi kuMariya unina : “ Umntwana lo ukhethelwe ukuwa nokuvuka kwabanengi kwa-Israyeli nokuba litshwayo elizakuphikiswa ,
42002035	ukuze kwambulwe imizindlo yabanengi . Isabula izakukhekhebula ngitjho neyakho ihliziyo . ”
42002036	Godu bekunomphorofidikazi ebekuthiwa ngu-Ana , indodakazi kaFanuweli wekoro ka-Atjheri . Bekasele aluphele khulu . Wahlala iminyaka elikhomba kwaphela nomyenakhe ngemva kobana amthethe .
42002037	Ngemva kwalapho waba mhlolokazi bewaba neminyaka ematjhumi abunane nane . Azange akhe asuke ethempelini kodwana bekadumisa ubusuku nemini , azila ukudla athandaza .
42002038	Khonapho naye weza , waphakamisa uZimu bewakhuluma ngomntwana kibo boke ebebalindele ukuhlengwa kweJerusalema .
42002039	Kwathi bona uJosefa noMariya baqede ukwenza koke ebekufunwa mthetho kaSomnini , babuyela eGalile edorobheni lekhabo eNazaretha .
42002040	Umntwana wakhula waba namandla , gade ahlakaniphile , nomusa kaZimu uphezu kwakhe .
42002041	Umnyaka nomnyaka ababelethi bakhe bebasiya eJerusalema emnyanyeni wePhasika .
42002042	Kwathi naneminyaka elitjhumi nambili ubudala , bakhuphukela emnyanyeni njengokujayelekileko .
42002043	Ngemva kobana umnyanya uphele , ababelethi bakaJesu babuyela ekhaya , kwabe yena usele eJerusalama . Kodwana bebangakatjheji bona usele ngemuva .
42002044	Badlumbana bona uphakathi kwesiqubuthu seenkhambi . Sele bakhambe ibanga lelanga loke , bathoma ukumfuna eenhlotjeni zabo nebanganini babo .
42002045	Bathi nabangamfumaniko , babuyela eJerusalema ukuyomfuna khona .
42002046	Ngemva kwamalanga amathathu , bamfumana ngesirhodlweni sethempeli ahlezi hlangana nabafundisi , abalalele begodu ababuza imibuzo .
42002047	Boke abamzwako barareka ngendlela azwisisa ngayo nangeempendulo zakhe .
42002048	Kwathi ababelethi bakhe nabambonako , barareka . Unina wathi kuye : “ Mntwanami , ukwenzeleni lokhu kithi na ? Sinoyihlo besitshwenyekile ngawe , sikhamba sikufuna . ”
42002049	Wabaphendula wathi : “ Beningifunelani na ? Beningazi bona kufanele ngibe ngekumbeni kaBaba ? ”
42002050	Kodwana azange bayilemuke ipendulwakhe .
42002051	Yeke wehlela nabo eNazaretha , wabalalela . Kodwana unina wabulunga zoke izintwezi ngehliziywenakhe .
42002052	UJesu wakhula ngokuhlakanipha nangesithunzi , wathandwa nguZimu nabantu .
42003001	Ngomnyaka wetjhumi nahlanu wokubusa kombusi omkhulu uTibheriyasi , uPontiyasi Pilatu gade ambusi weJudiya , uHerode yena angumtetrarerhesi wesifunda seGalile , umfowabo uFlebhe angumtetrarerhesi wesifunda se-Ithuriya kanye neTrakoniti , uLisaniya angumtetrarerhesi wesifunda se-Abileni .
42003002	U-Anasi noKhayafasi bona bebabaphristi abakhulu . Ngesikhatheso ilizwi lakaZimu lafika kuJwanisi , umsa kaZakariya , aserhalawumbeni .
42003003	Wakhamba yoke inarha magegana neJordani , atjhumayela umbhabhadiso wokuphenduka mayelana nokucolelwa kwezono .
42003004	Njengombana kutloliwe encwadini yamezwi womphorofidi u-Isaya nakasithi : “ Ilizwi lorhuwelela erhalawumbeni , lithi : ‘ Lungisani indlela yeKosi ; yenzeleni indlelakhe enqophileko .
42003005	Yoke imirhoba kumele ihlelenjwe , zoke iintaba nemibundu zibe libhabhadu ; iindawo ezimigodigodi zenziwe itatawu neziziindunduma zilelezwe .
42003006	Boke abantu bazakubona isindiso kaZimu . ’ ”
42003007	UJwanisi wakhuluma neenqubuthu zabantu ezeza kuye bona azozibhabhadisa , wathi : “ Nina nzalo yeenyoka ndina ! Ngubani onitjele bona nibalekele ubukhali obuzako na ?
42003008	Vezani isithelo esikhambisana nokuphenduka kwenu . Ningathomi nizitjele nithi , ‘ Sino-Abrahamu ongubabethu ’ ngombana ngiyanitjela bona uZimu angavusela u-Abrahamu abantwana ematjeni la .
42003009	Izembe selibekiwe emirajini yemithi , nje-ke woke umuthi ongatheli iinthelo uzokugawulwa , uphoselwe emlilweni . ”
42003010	Isiqubuthu sambuza sathi : “ Alo-ke kufanele senze njani na ? ”
42003011	Waphendula wathi : “ Loyo onezambatho ezimbili akabelane naloyo onganalitho , naloyo onokudla enze njalo . ”
42003012	Nabathelisi beza kobana bazokubhajadiswa , bambuza bathi : “ Mfundisi , alo , kufuze senzeni na ? ”
42003013	Wabaphendula wathi : “ Ningathelisi ngaphezu kokufaneleko . ”
42003014	Nje-ke namanye amajoni ambuza athi : “ Kumele senzeni na ? ” Waphendula wathi : “ Ningemuki umuntu imali godu ningasoleli abantu ngokungekho . Yaneliswani ngomrholo wenu . ”
42003015	Abantu bebalinde ngethemba , bararekile eenhliziyweni zabo bona kghani uJwanisi lo angaba nguKrestu na .
42003016	Yeke , uJwanisi wathi kibo boke : “ Nginibhabhadisa ngamanzi kodwana ukhona ozako onamandla khulu kunami , engingakafaneli ukutjhaphulula amapatlagwanakhe . Yena uzanibhabhadisa ngoMoya oCwengileko nangomlilo .
42003017	Uphethe iforogwakhe yokwela kobana ahlwengise iselelo sakhe nokubuthelela ikoroyi ayifake ngesilulwini sakhe , kodwana uzokutjhisa iinhluba ngemlilweni ongekhe wacima . ”
42003018	Ngamezwi ahlukahlukeneko wokuyelelisa , uJwanisi watjhumayela iindaba ezimnandi ebantwini .
42003019	Kodwana kwathi lokha uJwanisi nasola uHerode umtetrarerhesi , ngokungena kwakhe uHerodiya umkamfowabo , nangakho koke okumbi akwenzileko ,
42003020	wenza okungaphezu kwalokho , wavalela uJwanisi ngesikhungweni .
42003021	Ngemva kobana boke abantu sebabhajadisiwe , uJesu naye wabhajadiswa . Kwathi asathandaza , izulu lavuleka .
42003022	UMoya oCwengileko wehlela kuye ngesibumbeko sezuba . Khonapho kwavela ilizwi ezulwini lisithi : “ Wena uyiNdodanami ethandekako . Ngeneme ngawe . ”
42003023	UJesu begade aneminyaka ematjhumi amathathu lokha nathoma umsebenzakhe . Ngokwemicabango yabantu ,
42003024	umsa kaMathati omsa kaLevi , umsa kaMelirhi omsa kaJanayi , umsa kaJosefa
42003025	omsa kaMatathiyasi , umsa ka-Amosi omsa kaNawumi , umsa ka-Esili omsa kaNagayi ,
42003026	umsa kaMathi omsa kaMatathiyasi , umsa kaSimeyini omsa kaJoserha , umsa kaJoda
42003027	omsa kaJowanani , umsa kaResa omsa kaZerubhabheli , umsa kaTjhaltiyeli omsa kaNeri ,
42003028	umsa kaMelirhi omsa ka-Adi , umsa kaKosamu omsa ka-Elimadamu , umsa ka-Eri
42003029	omsa kaJotjhuwa , umsa ka-Eliyezeri omsa kaJorima , umsa kaMathati omsa kaLevi
42003030	umsa kaSimiyoni omsa kaJuda , umsa kaJosefa omsa kaJonamu , umsa ka-Eliyakimu
42003031	omsa kaMeleya , umsa kaMena omsa kaMatatha , umsa kaNathani omsa kaDavida ,
42003032	umsa kaJese omsa ka-Obede , umsa kaBhowazi omsa kaSala , umsa kaNarhitjhoni
42003033	omsa ka-Aminadaba , umsa ka-Adimini omsa ka-Areni , umsa kaHesromu omsa kaPerezi , umsa kaJuda
42003034	omsa kaJakopo , umsa ka-Isaka omsa ka-Abrahamu , umsa kaTerarhi , omsa kaNarhori ,
42003035	umsa kaSerugu omsa kaRewu , umsa kaPelegi omsa ka-Ebhere , umsa kaTjhelarhi
42003036	omsa kaKenamu , umsa ka-Aripakitjhadi omsa kaTjhemu , umsa kaNowa omsa kaLemeki ,
42003037	umsa kaMetutjhelarhi omsa ka-Inogo , umsa kaJeredi omsa kaMahalaleli , umsa kaKhenani
42003038	omsa ka-Enotjhi , umsa kaSethi omsa ka-Adamu , umsa kaZimu .
42004001	UJesu wabuya eJordani azele uMoya oCwengileko , wamdosela erhalawumbeni
42004002	lapho alingwa khona nguSathana amalanga amatjhumi amane . Azange agome ilitho emalangeni lawo , kwathi ekupheleni kwawo , walamba .
42004003	USathana wathi kuye : “ Nakube uyiNdodana kaZimu , tjela amatje la aphenduke isikwa . ”
42004004	UJesu waphendula wathi : “ Kutloliwe kwathiwa , ‘ Umuntu akaphili ngesikwa kwaphela . ’ ”
42004005	Yeke uSathana wamkhuphulela ekuphakameni , wamtjengisa yoke imibuso yephasi ngokuphazima kwelihlo .
42004006	Wathi kuye : “ Ngizakunikela boke ubuphaziphazi bayo kanye nawo woke amandla ngombana kusezandleni zami . Koke lokhu ngingakunikela nanyana ngubani ngendlela engifuna ngayo .
42004007	Yeke nawungangilotjha , koke lokhu kuzakuba ngekwakho . ”
42004008	UJesu wamphendula wathi : “ Kutloliwe kwathiwa , “ ‘ Thandaza uSomnini uZimakho , ulotjhe yena yedwa ! ’ ”
42004009	Yeke uSathana wamthatha wamusa eJerusalema , wamjamisa esiqongolweni sethempeli , wathi kuye : “ Nakube uyiNdodana kaZimu , ziphosele phasi lapha ,
42004010	ngombana kutloliwe kwathiwa , “ ‘ Uzakuyala iingilozi zakhe ngawe kobana zikulonde . ’ “ ‘ Zizakuthwala ngezandla zazo ukuze inyawo lakho lingakhutjwa lilitje . ’ ”
42004011	“ Godu kwathiwa , “ ‘ Zizakuthwala ngezandla zazo ukuze inyawo lakho lingakhutjwa lilitje . ’ ”
42004012	Kodwana uJesu wamphendula wathi : “ Kutloliwe kwathiwa , “ ‘ Ungamlingi uSomnini uZimakho . ’ ”
42004013	Kuthe bona uSathana aqede ngazo zoke iinlingo zakhe , wamgadunga isikhatjhana .
42004014	UJesu wabuyela eGalile ngamandla kaMoya oCwengileko . Iindaba ngaye zarhatjheka kiyo yoke inarha yakhona .
42004015	Wafundisa ngemasinagoginabo , wadunyiswa ngiwo woke umuntu .
42004016	UJesu waya eNazaretha , lapha akhulela khona . Kwathi ngeSabatha waya ngesinagogini njengombana bekajayele ukwenza . Wasikima kobana afunde imitlolo ecwengileko .
42004017	Wanikelwa umtlolo womphorofidi u-Isaya . Wawuthabulula , wafumana lapha kuthi :
42004018	“ UMoya kaSomnini uphezu kwami ngombana ungizesile kobana ngilethe iindaba ezimnandi kabadududu . Ungithume bona ngizokumemezela ukuthukululwa kwabathunjiweko , ukubona kwabaphopheleko , ukuthukululwa kwabagandelelweko
42004019	nokumemezela umnyaka wesisa sakaSomnini . ”
42004020	Yeke wasonga umtlolo , wawubuyisela kugosa , wahlala phasi . Woke amehlo walabo ebebangesinagogini anamathela kuye .
42004021	Wathoma ngokuthi kibo : “ Namhlanjesi umtlolo lo uzalisekile eendlebeni zenu . ”
42004022	Boke bakhuluma kuhle ngaye begodu bebararekile ngamezwi anesisa esingako aphuma emlonyenakhe . Bathi : “ Akusuye umsa kaJosefa na ? ”
42004023	Wathi kibo : “ Kwamambala nizakutjho isitjhwesi kimi nithi , ‘ Nyanga , yewuzelaphe ! ’ godu nithi , ‘ Yenza khona ekhenwapha owasenza eKapernawumi . ’ ”
42004024	UJesu waraga wathi : “ Ngiqinisile ngiyanitjela bona akunamphorofidi owakhe wamukeleka enarheni yekhabo .
42004025	Kodwana iqiniso kukobana bekunabahlolokazi abanengi kwa-Israyeli ngesikhathi saka-Eliya , lokha izulu nalizakuvaleka iminyaka emithathu nesiquntu ; kwaba nendlala ekulu phezu kwayo yoke inarha .
42004026	Khonapho u-Eliya azange athunywe ngitjho nakoyedwa wabo kwaphela emhlolokazini weSarephitha eseTsidoni .
42004027	Bekunabantu abanengi kwa-Israyeli ebebaphethwe likhwekhwe ngesikhathi somphorofidi u-Eliya , kodwana akakho noyedwa wabo owapholiswako ngaphandle koNamani umSiriya . ”
42004028	Kwathi lokha nabezwa lokho , boke abantu abangesinagogini , babibhelana .
42004029	Basikima , bamkhuphela ngaphandle kwedorobho , bamusa ekuthulameni kwentatjana lapha bekwakhiwe khona idorobho , kobana bamsunduzele ngerharheni .
42004030	Kodwana wangena hlangana nesiqubuthu wazikhambela .
42004031	Yeke uJesu wehlela eKapernawumi ebekulidorobho leGalile , wafundisa khona abantu ngeSabatha .
42004032	Boke bamangala ngefundiswakhe ngombana umyalezwakhe bewunamandla .
42004033	Ngesinagogini bekunomuntu onedimoni , okutjho ummoya osilapheleko . Warhuwelela khulu wathi :
42004034	“ Hlukana nathi ! Unandabani nathi wena Jesu weNazaretha na ? Uze ukuzosirhayila na ? Ngiyakwazi bona ungubani , ungoCwengileko kaZimu . ”
42004035	UJesu wawukhalimela wathi : “ Thula ! Phuma kuye ! ” Yeke idimoni ladula umuntu loyo phasi phambi kwabo boke , laphuma ngaphandle kokumkhubaza .
42004036	Boke abantu barareka babuzana bathi : “ Lilizwi bani-ke leli ? Ngegunya nangamandla , uyala imimoya emimbi bese iyaphuma ! ”
42004037	Kwanda idumo ngaye kiyo yoke indawo esifundeneso .
42004038	UJesu waphuma ngesinagogini waya emzini kaSimoni . Yeke umkhwekazi kaSimoni gade aphethwe mgomani onamandla . Bakhombela uJesu kobana amsize .
42004039	Wamengama wabese ukhalimela umgomani , ngambala waphuma kuye . Wavuka khonokho , wabatenda .
42004040	Kwathi bona kutjhinge ilanga boke abantu baletha kuJesu abagulako abanezifo ezihlukeneko . Wabeka izandla phezu komunye nomunye wabo , wabapholisa .
42004041	Amadimoni aphuma ebantwini abanengi , arhuwelela asithi : “ Wena uyiNdodana kaZimu ! ” Kodwana wawakhalimela , wangawavumela bona akhulume ngombana gade amazi bona unguKrestu .
42004042	Kwathi nakusako uJesu waphuma , waya emmangweni . Isiqubuthu samfuna besayokufika lapha akhona , salinga ukumvimba bona angakhambi .
42004043	Kodwana wathi kiso : “ Kufanele ngitjhumayele iindaba ezimnandi ngombuso kaZimu nakezinye iindawo ngombana ngithunyelwe khona lokho . ”
42004044	Yeke waragela phambili watjhumayela ngemasinagogini eJudiya .
42005001	Ngelinye ilanga uJesu asajame eqadi kwelwandle leGenesaretha , isiqubuthu safuhlezelana kuye kobana silalele ilizwi lakaZimu .
42005002	Wabona imikhumbi emibili ijame eligwini lelwandle , ababambi beenhlambi bebahlikile kiyo , bahlanza amanedabo .
42005003	UJesu wakhwela ngakomunye wemikhumbi ekungewakaSimoni , wamkhombela bona atjhide kancani eligwini lelwandle . Yeke wahlala ngemkhunjini wafundisa isiqubuthu .
42005004	Kwathi bona aqede ukukhuluma , wathi kuSimoni : “ Sunduzelani umkhumbakho phakatjhana , niphosele amanede wenu kobana nibambe . ”
42005005	USimoni wamphendula wathi : “ Kosi , sisebenze kabudisi ubusuku boke akhange khesibambe ilitho , kodwana ngombana utjho njalo , ngizawehlisa amanede . ”
42005006	Kwathi bona benze njalo , babamba iinhlambi ezinengi kangangobana amanedabo athoma ukudabuka .
42005007	Yeke bakhwaya abangani babo abangemkhunjini omunye bona bazobasiza . Beza bebazalisa yomibili imikhumbi , yazala kangangobana yabe yafuna ukucwila .
42005008	Kwathi lokha uSimoni Pitrosi nabona lokho , wawa emadolweni kaJesu wathi : “ Suka kimapha Kosi ngombana ngimumuntu osisoni ! ”
42005009	Yena nabanye agade anabo barareka kwamambala ngeenhlambi ezinengi abazibambileko .
42005010	Kwaba njalo nakuJakopo noJwanisi amadodana kaZebediya ababasebenzisani bakaSimoni . Yeke uJesu wathi : “ Ungesabi , ukusukela namhlanjesi uzokubamba abantu . ”
42005011	Bakhuphela imikhumbabo eligwini batjhiya koke khonapho bamlandela .
42005012	Kwathi ngelinye ilanga uJesu akomunye umuzi , kweza indoda ebegade ikghamathelwe likhwekhwe . Yathi ingabona uJesu , yaguqa yahloma ihloko phasi beyamrabhela yathi : “ Kosi , nawuthandako ungangihlambulula ! ”
42005013	UJesu wathabulula isandla sakhe wakghwatha indoda leyo wathi : “ Ngiyathanda , hlambuluka ! ” Khonokho ikhwekhwe lasuka kiyo .
42005014	UJesu wayiyala wathi : “ Ungatjeli namunye , kodwana khamba ulunge kumphristi akuhlolisise bewenze umhlabelo njengokutjho kwakaMosi mayelana nokuhlanjululwa kwakho , kube bufakazi kibo . ”
42005015	Kodwana kwanjesi iindaba ngoJesu zanda khulu , iinqubuthu ezinengi bezibuthelelana kobana zimlalele bezipholiswe emagulwenazo .
42005016	Kodwana begade aphele atsomuka aye emmangweni ayokuthandaza .
42005017	Kwathi ngelinye ilanga uJesu asafundisa , abaFarisi nabafundisi bomthetho bebahlezi eduze nalapho , bavela kiyo yoke imizi yeGalile , eJudiya neJerusalema , amandla kaSomnini gade anaye kobana apholise .
42005018	Khonapho kweza amadoda athwele umuntu orhwahlapheleko ngomkghadi , alinga ukumngenisa ngekumbeni kobana ambeke phambi kwakaJesu .
42005019	Kodwana kwathi nabhalelwa kungena ngebanga lesiqubuthu , akhwela phezu kwephahla , avula itjhuba , amehlisela ngaphakathi ngomkghadi hlangana nesiqubuthu , afese ambeka phambi kwakaJesu .
42005020	UJesu wathi nabona ukukholwa kwawo wathi : “ Mngani , izono zakho zicolelwe . ”
42005021	Abafundisi bomthetho nabaFarisi bathoma ukuzindlekela bathi : “ Ngubani umrhali ohlambalazako lo ? Ngubani ongacolela izono ngaphandle kwakaZimu na ? ”
42005022	UJesu bekayazi imikhumbulwabo , wathi kibo : “ Nizindlelani ngezinto ezinje na ?
42005023	Ngikuphi okulula ukuthi , ‘ Izono zakho zicolelwe , ’ namkha ukuthi , ‘ Vuka ukhambe ’ na ?
42005024	Nokho-ke ngizanikhombisa bonyana iNdodana yoMuntu inamandla ephasinapha wokucolela izono . ” Yeke wathi emuntwini orhwahlapheleko : “ Ngithi kuwe , vuka uthathe umkghadi wakho ukhambe , uye ekhaya ! ”
42005025	Khonokho umuntu loyo wavuka phambi kwabo boke , wathatha umkghadi agade alele kiwo waya ekhaya , adumisa uZimu .
42005026	Boke barareka kwamambala , badumisa uZimu banokwesaba bathi : “ Namhlanje khona sibone amabono ! ”
42005027	Ngemva kwalokho uJesu waphumela ngaphandle , wabona umthelisi , ibizo lakhe linguLevi ahlezi ngendlwanenakhe yokuthelisela . UJesu wathi kuye : “ Ngilandela . ”
42005028	ULevi wasikima , watjhiya koke , wamlandela .
42005029	Yeke uLevi wenzela uJesu imbedla yesidlo kwakhe , khonapho begade kunesiqubuthu sabathelisi kanye nabanye abantu ebebagoma nabo .
42005030	Kodwana abaFarisi nabafundisi bomthetho ebebangebesiqubuthu sabo , banghonghoyila ebafundini bakhe bathi : “ Nigomelani benisele nabathelisi nezoni na ? ”
42005031	UJesu wabaphendula wathi : “ Akusibo abaphilileko abadinga inyanga , kodwana ngabagulako .
42005032	Angikezi ukuzokubiza abalungileko , kodwana ngizokubiza izoni bona zitjhuguluke . ”
42005033	Abanye abantu bathi kuJesu : “ Abafundi bakaJwanisi bazila njalonjalo ukudla bathandaze , nabafundi babaFarisi nabo benza njalo , kodwana bakho abafundi bayagoma , bayasela . ”
42005034	UJesu wabaphendula wathi : “ Nitjho bona kungenzeka abantu emtjhadweni bazile umyeni asesenabo na ? Awa , angekhe !
42005035	Kodwana lizakufika ilanga mhlana umyeni azakususwa hlangana nabo , mhlokho bazakuzila ukudla . ”
42005036	UJesu wabatjela umfanekiso lo : “ Akakho ongadabula isitjheza sesambatho esitjha , ayokutjheza isambatho esidala . Nangakwenza lokho , uzabe udabule isambatho esitjha , nje-ke isitjheza esitjha angekhe safanela isambatho esidala .
42005037	Nanjalo-ke akakho ongathela iwayini elitjha ngeenkhwameni zesikhumba ezidala . ngombana iwayini elitjha lizazirathula iinkhwama , iwayini liphalake , iinkhwama zonakale .
42005038	Endaweni yalokho iwayini elitjha kufanele lithelwe eenkhwameni ezitjha .
42005039	Begodu akakho ofuna iwayini elitjha , nakhe wasela elidala phele athi : ‘ Elidala limnandi . ’ ”
42006001	Kwathi ngeSabatha uJesu warabhula hlangana namasimu wekoroyi . Abafundi bakhe bakha iinqwambi zekoroyi bazihlikihla ezandleni , bagoma .
42006002	Abanye babaFarisi bambuza bathi : “ Kubayini nenza okungasisemthethweni ngeSabatha na ? ”
42006003	UJesu wabaphendula wathi : “ Azange khenifunde bona uDavida wenzani lokha yena nabakhambisani bakhe nabalambileko na ?
42006004	Wangena ngekumbeni kaZimu , wathatha isikwa esahlukaniselweko , wagoma ebekuvunyelwe bona kugonywe baphristi kwaphela . Wanikela nabakhambisani bakhe bona bagome . ”
42006005	Godu wathi kibo : “ INdodana yoMuntu iyiKosi yeSabatha . ”
42006006	Kwathi ngelinye iSabatha waya ngesinagogini wafundisa . Khonapho bekunomuntu obekakokorene isandla sangesigomeni .
42006007	AbaFarisi nabafundisi bomthetho bebafuna isizathu sokusola uJesu , yeke bamtjhejisisa bona akazukupholisa ngeSabatha nje na .
42006008	Kodwana uJesu wakwazi ebebakucabanga , wathi emuntwini okokorene isandla : “ Sikima ujame ngaphambi kwawo woke umuntu . ” Wasikima wayokujama lapho .
42006009	Yeke uJesu wathi kibo : “ Akhe ngibuze , ngikuphi okusemthethweni ngeSabatha , ukwenza okuhle namkha okumbi , ukusindisa ipilo namkha ukuyitjhabalalisa na ? ”
42006010	Wabaqala boke , wathi emuntwini loyo : “ Thabulula isandla sakho . ” Wasithabulula , isandla sakhe sabuyela esigeni ngokupheleleko .
42006011	Bathukuthela bebathoma ukubonisana bona bangenzani ngoJesu .
42006012	Ngelinye lamalanga lawo uJesu wenyukela entabeni wayokuthandaza , wahlala lapho ubusuku boke athandaza kuZimu .
42006013	Kwathi bona kuse , wabizela abafundi bakhe kuye , wakhetha abalitjhumi nambili , wababiza bona babapostoli :
42006014	Bona bekunguSimoni , amthiya bona nguPitrosi , nomfowabo u-Andrisi , uJakopo , uJwanisi , uFlebhe , uBharitholomeyusi ,
42006015	uMatewu , uTomasi , uJakopo umsa ka-Alfiyosi , uSimoni ebekuthiwa mZelothe ,
42006016	uJudasi umsa kaJakopo noJudasi Iskariyodi owathengisa uJesu .
42006017	Wehla nabo , wajama endaweni ehlelembekileko . Bekunesiqubuthu esikhulu sabafundi bakhe lapho kanye nabantu abanengi abavela kilo loke leJudiya , eJerusalema kanye neligwini leTirosi neTsidoni
42006018	ebebezele ukumlalela nokobana abaphilise ezifeni zabo . Labo ebebatshwenywa mimoya emimbi bapholiswa .
42006019	Boke abantu balinga ukumkghwatha ngombana kuye bekuphuma amandla , abapholisa boke .
42006020	UJesu waqala abafundi bakhe wathi kibo : “ Nibusisiwe nina enidududu ngombana umbuso kaZimu ungewenu .
42006021	Nibusisiwe nina enilambileko gadesi ngombana nizakusuthiswa ! Nibusisiwe nina enililako gadesi ngombana nizakuhleka !
42006022	“ Nibusisiwe lokha abantu nabanihloyako , baninina bebanithuke , balahla amabizwenu bathi mambi ngebanga leNdodana yoMuntu !
42006023	“ Thabani mhlokho neqayeqe ngetokozo ngombana mkhulu umvuzo wenu ezulwini . Naboyisemkhulu babaphatha ngayo indlela le abaphorofidi .
42006024	“ Kodwana maye kini eninjingileko ngombana senikufumene ukunethezeka kwenu .
42006025	Maye kini enisuthako gadesi ngombana nizokulamba . Maye kini enihlekako gadesi ngombana nizokulila nirhahlawule .
42006026	“ Maye kini lokha boke abantu bakhuluma kuhle ngani ngombana nabaphorofidi bamala babaphatha ngaleyondlela . ”
42006027	“ Kodwana nina eningizwako ngithi kini : Thandani izitha zenu , nenze okulungileko kilabo abanizondako .
42006028	Busisani abanithukako , nithandazele nalabo abaniphatha kumbi .
42006029	Lokha umuntu nakuwahla emhlathini , mnikele nomunye umhlathi godu . Lokha omunye nakuthathela imbajakho , mlise athathe nejasakho .
42006030	Yipha woke umuntu okukhombela okuthileko , begodu nanyana ngubani okuthathela ekungekwakho , ungamtjeli bona akubuyise .
42006031	Yenza kabanye njengombana nawe ungathanda bona benze kuwe .
42006032	“ Nanithanda kwaphela labo abanithandako , kunisiza ngani lokho na ? Ngitjho nezoni zithanda labo abazithandako !
42006033	Nanenza okulungileko kilabo abalungileko kini , kunisiza ngani lokho na ? Ngitjho nezoni zenza njalo !
42006034	Naniboleka kwaphela labo enaziko bona bazakubuyisa , kunisiza ngani lokho na ? Ngitjho nezoni ziyabolekana , bese zilindele ukubuyiselwa ngokuzeleko .
42006035	Nje-ke nina thandani izitha zenu nizenzele okulungileko , zibolekeni ningafuni imbuyiselo . Yeke umvuzo wenu uzakuba mkhulu bese niba madodana wongoPhezulu ngombana yena ulungile kilabo abangathokoziko nabakhohlakeleko .
42006036	Yibani nesirhawu njengombana noYihlo anesirhawu . ”
42006037	“ Ningagwebi ukuze nani ningagwetjwa . Ningalahli ukuze nani ningalahlwa . Colelani ukuze nani nicolelwe .
42006038	Yiphani , nani nizakuphiwa . Isilinganiso esihle , esigandelweko , sakutluzwa besaphuphuma , sizakuthelwa ezandleni zakho . Ngambala isilinganiso osisebenzisa ukupha abanye , sizakusetjenziselwa ukupha wena . ”
42006039	Godu wabatjela umfanekiso lo : “ Isiphofu singakhe sidose esinye na ? Azizukuwela zombili njalo ngemgodini ?
42006040	Umfundi akasingaphezu komfundisakhe , kodwana woke obandulwe ngokuzeleko uzakuba njengomfundisakhe .
42006041	“ Uqalelani itserana engelihlweni lakamfowenu , kodwana ungaboni isigodokazi esingelihlweni lakho na ?
42006042	Ungatjho njani kumfowenu uthi , ‘ Mfowethu , yithi ngikhuphe itserana ngelihlweni lakho , ’ khisibe wena ubhalelwa kubona isigodokazi ngelihlweni lakho na ? Wena mzenzisi ndina ! Thoma ngokukhupha isigodokazi esingelihlweni lakhwelo qangi , yeke uzakukghona ukubona kuhle , ukghone ukukhupha itserana engelihlweni lomfowenu . ”
42006043	“ Akunamuthi omuhle othela iinthelo ezimbi , namkha omumbi othela iinthelo ezihle .
42006044	Ngilowo nalowo muthi waziwa ngeenthelo zawo . Abantu abakhi amakhiwani esitjhutheni sameva namkha amadiribe emeveni .
42006045	Umuntu olungileko uveza okulungileko okuvela ngehliziywenakhe , ngokunjalo nomuntu omumbi uveza okumbi okuvela ngehliziywenakhe . Ngambala umlomo ukhuluma ukuphuphuma kwehliziyo . ”
42006046	“ Ningibizelani nithi , ‘ Kosi , Kosi , ’ khisibe kanti anikwenzi enginitjela khona na ?
42006047	Ngizanikhombisa bonyana unjani loyo oza kimi bese ulalela amezwami awenze .
42006048	Unjengendoda eyathi nayakha ikumbayo , yemba kwatjhinga yabese ibeka isisekelo phezu kwedwala . Kwathi nakufika iinkhukhula , zabetha phezu kwayo kodwana azange ziyinyakazise ngombana beyakhiwe kuhle .
42006049	Kodwana ozwa amezwami angawenzi , unjengendoda eyakha ikumbayo equlwanini ngaphandle kwesisekelo . Kwathi nakufika iinkhukhula zayimadlha , yabhusuka , begodu kwaba kukhulu ukonakala kwayo . ”
42007001	Kwathi bona uJesu aqede ukukhuluma koke lokhu eendlebeni zabantu , wangena eKapernawumi .
42007002	Ikhoboka lomphathimabutho weRoma ebelithandeka khulu kuye beligulela ukufa .
42007003	Umphathimabutho wezwa ngoJesu , nje-ke wathumela abaphathi abathileko bamaJuda kuye bayomkhombela kobana eze azokupholisa ikhoboka lakhe .
42007004	Bathi nabafika kuJesu bamrabhela khulu kwamambala bathi kuye : “ Iyafaneleka indoda le kobana isizwe nguwe
42007005	ngombana iyasithanda isizwe sekhethu begodu ngiyo esakhele isinagogi . ”
42007006	Yeke uJesu wakhamba nabo . Bekangasikude nekumba lokha umphathimabutho nathumela abangani bakhe kobana bathi kuye : “ Kosi , ungazitshwenyi ngombana akukangifaneli bona umuntu onjengawe angangena ngaphasi kwephahla lami .
42007007	Kungebangelo azange bengizibone ngifanelekile bona ngingeza kuwe ngokwami . Bengithi yewukhulume ilizwi nje kwaphela , isisebenzi sami sizakuphola .
42007008	Nami ngokwami ngimumuntu ongaphasi kweemphathimandla , nginamajoni angaphasi kwami . Nangithi komunye , ‘ Khamba , ’ uyakhamba ; ngithi komunye , ‘ Yizapha , ’ eze ; ngithi ekhobokeni lami , ‘ Yenza lokhu , ’ likwenze . ”
42007009	Kwathi uJesu nezwa lokho , wamrarekela khulu , waphendukela ngesiqubuthwini ebesimlandela wathi : “ Ngiyanitjela ngithi azange khengifunyane ukukholwa okungaka ngitjho nakwa-Israyeli ! ”
42007010	Iinthunywa zabuyela emzini womphathi zafumana isisebenzi sipholile .
42007011	Msinyazana ngemva kwalokho , uJesu waya edorobheni elibizwa bona yiNayini , akhamba nabafundi bakhe nesiqubuthu esikhulu .
42007012	Kwathi bona afike esangweni ledorobho , wabona umngcwabo uphuma . Umufi loyo bekuyindodana eyodwa tere yomhlolokazi . Nje-ke isiqubuthu esikhulu sedorobhenelo besinaye .
42007013	Kwathi bona iKosi imbone , yamdabukela kwamambala yathi kuye : “ Ungalili ! ”
42007014	Yatjhidela yafese yakghwatha ihlaka , kwathi ebebalithwele bajama . Yathi : “ Sokana ! Ngithi kuwe , vuka ! ”
42007015	Umufi wavuka wathoma wakhuluma , uJesu wayithatha wayibuyisela kunina .
42007016	Boke bafikelwa kukwesaba bebadumisa uZimu , bathi : “ Umphorofidi omkhulu ufikile hlangana nathi ! ” Godu bathi : “ UZimu uze ukuzokusiza abantu bakhe ! ”
42007017	Iindabezi ngoJesu zarhatjheka eJudiya loke kanye neenarheni ezilibhodileko .
42007018	Abafundi bakaJwanisi bambikela ngakho koke lokhu . Wabiza babili babo ,
42007019	wabathumela eKosini bona bayokubuza bathi : “ Unguye olindelwe bona afike namkha silindele omunye na ? ”
42007020	Kwathi bona bafike kuJesu , bathi : “ UJwanisi uMbhabhadisi usithume kuwe bona sizokubuza sithi , ‘ Unguye olindelwe bona afike namkha silindele omunye na ? ’ ”
42007021	Khonokho uJesu wapholisa abanengi ebebanezifo , bagula begodu banemimoya emimbi , wenza nabanengi abaphopheleko babona .
42007022	Waphendula iinthunywa wathi : “ Buyelani emuva niyokubikela uJwanisi ngalokho enikubonileko nenikuzwileko : Iimphofu seziyabona , abarholopheleko sebayakhamba , abanekhwekhwe bapholile , iinthulu ziyezwa , abafileko bayavuswa neendaba ezimnandi zitjhunyayelwa kabadududu .
42007023	Ubusisiwe umuntu ongakhubekiko ngami ! ”
42007024	Ngemva kobana iinthunywa zakaJwanisi sezikhambile , uJesu wathoma ukukhuluma ngoJwanisi esiqubuthwini wathi : “ Beniyokubonani lokha naniye erhalawumbeni na ? Umhlanga ophephethwa mumoya na ?
42007025	Kanti beniyokubonani na ? Umuntu owembethe izambatho zakanokutjho ? Awa , abantu abembatha izambatho ezibizako bebahlale emnonweni bafunyanwa ngeengodlweni !
42007026	Emanyeni naniyokubonani na ? Kghani umphorofidi ? Iye , ngiyanitjela ngithi ongaphezu komphorofidi .
42007027	UJwanisi nguye okwatlolwa ngaye kwathiwa , “ ‘ Ngizakuthumela isithunywa sami ngaphambi kwakho , esizakulungisa indlelakho . ’
42007028	“ Ngiqinisile ngithi phakathi kwalabo ababelethwe ngowesifazana akakho omkhulu kunoJwanisi , kodwana omncancani embusweni kaZimu mkhulu kunaye . ”
42007029	Boke abantu ngitjho nabathelisi bawezwa amezwi kaJesu , bavuma bonyana indlela kaZimu iliqiniso ngombana bebabhajadiswe nguJwanisi .
42007030	Kodwana abaFarisi nezazimthetho bawulahla umnqopho kaZimu ngabo ngombana bebangakabhajadiswa nguJwanisi .
42007031	UJesu wathi : “ Alo-ke ngingabafanisa nani abantu banamhlanjesaba na ? Kghani bafana nani na ?
42007032	Banjengabantwana abahlezi endaweni yokuthengisela barhuwelelana basithi , “ ‘ Sanibethela inghwani , akhange nigide ; sanivumela iingoma zesililo , kodwana akhange nilile . ’
42007033	“ UJwanisi uMbhabhadisi wafika angagomi sikwa begodu angaseli wayini , nina nathi , ‘ Unedimoni ! ’
42007034	INdodana yoMuntu yafika igoma begodu isela , nina nathi , ‘ Nasi-ke isirhiribideli nesidakwa , umngani wabathelisi nezoni ! ’
42007035	Kodwana ukuhlakanipha kuqinisekiswa ngibo boke abantwana bakho . ”
42007036	Nje-ke omunye wabaFarisi wamema uJesu bona azokugoma naye isidlo sakusihlwa . UJesu waya emzini womFarisi , wazigedla etafuleni .
42007037	Kwathi lokha umfazi obegade aphila ipilo yesono edorobhenelo nalemuka bonyana uJesu gade agoma ngekumbeni yomFarisi , waletha umjekana uzele amakha .
42007038	Wajama ngemva kwakhe eenyaweni zakhe walila , wathambisa iinyawo zakhe ngeenyembezi . Wazesula ngeenhluthu zakhe , wazincwanga bewazithela ngamakha .
42007039	Kuthe umFarisi omumemileko nabona lokhu , wazibuza wathi : “ Nakube kwamambala umuntu lo mphorofidi , bekazakwazi bona ngubani omkghwathako lo nokobana umhlobo bani womfazi , okutjho bona usisoni ! ”
42007040	UJesu wamphendula wathi : “ Simoni , ikhona into engifuna ukukutjela yona . ” USimoni wathi : “ Yewungitjele mfundisi . ”
42007041	UJesu wathi : “ Bekukhona abantu ababili ebebakoloda umbolekisimali . Omunye bekamkoloda abodenariyu abahlanu , omunye amkoloda abodenariyu abamatjhumi amahlanu .
42007042	Bobabili azange babe nemali yokumbuyisela , nje-ke wasula isikolodo sabo bobabili . Alo-ke ngongiwuphi phakathi kwabo ozomthanda khulu na ? ”
42007043	USimoni wathi : “ Ngicabanga bona ngiloyo owesulelwe isikolodo esikhulu . ” UJesu wathi : “ Ubone kuhle . ”
42007044	Yeke waphendukela ngemfazini wathi kuSimoni : “ Uyambona umfazi lo na ? Ngize ngakwakho , akhange unginikele ngitjho namanzana wokwesula iinyawo zami , kodwana yena uthambise iinyawo zami ngeenyembezi zakhe bewazesula ngeenhluthu zakhe .
42007045	Akhange ungamukele ngokungincwanga emhlathini , kodwana umfazi lo , akhange alise ukuncwanga iinyawo zami solo ngingene lapha .
42007046	Akhange ungizese ngamafutha ehloko , kodwana yena uthele iinyawo zami ngamakha .
42007047	Yeke ngiyakutjela bona izono zakhe ezinengi zicolelwe ngombana utjengise ithando elikhulu . Kodwana ocolelwe kancani naye uthanda kancani . ”
42007048	UJesu wathi emfazini loyo : “ Izono zakho zicolelwe . ”
42007049	Ezinye iinthekeli zathoma ukubuzana zathi : “ Ngubani lo , ocolela ngitjho nezono ? ”
42007050	UJesu wathi emfazini loyo : “ Ukukholwa kwakho kukusindisile , khamba ngokuthula . ”
42008001	Ngemva kwalokho uJesu wakhamba wadabula hlangana nedorobho nomuzi atjhumayela iindaba ezimnandi ngombuso kaZimu . Abalitjhumi nambili gade bakhamba naye ,
42008002	kanye nabafazi abathileko ebebapholisiwe emimoyeni emimbi nezifeni : uMariya Magdalina , okwakhutjhwa kuye amadimoni alikhomba ;
42008003	uJwana umkaKhuza , umphathi womkhaya kaHerode , uSusana kanye nabanye abanengi . Abafazaba ngibo ebegade basiza ngokusekela uJesu nabafundi bakhe ngeendleko zabo .
42008004	Kwathi nakusabuthene isiqubuthu esikhulu nabantu basiza kuJesu bavela emizini ehlukeneko , wacoca naku umfanekiso :
42008005	“ Umlimi waphuma wayokutjala imbewakhe . Kwathi nasarhatjha imbewu esimini , enye yawela endleleni , yagadangwa ngeenyawo neenyoni zomkayi zayidobha zayidla .
42008006	Enye yawela ekhetheni , kwathi nayimilako yabuna ngombana bekomile .
42008007	Enye yawela hlangana nameva , akhula nayo ayiminyezela yafa .
42008008	Enye yawela ehlabathini evundileko . Yamila beyathela isivuno , kwaba ngokubuyelelwe kalikhulu kunangaphezu kwalokho ebekutjaliwe . ” Wathi naqeda ukutjho lokho warhuwelela wathi : “ Loyo oneendlebe akezwe ! ”
42008009	Abafundi bakhe bambuza bona umfanekiso lo utjho ukuthini na .
42008010	Wabaphendula wathi : “ Nina niphiwe ilwazi lokulemuka ifihlo yombuso kaZimu , kodwana kabanengi ngikhuluma ngemifanekiso ukuze kuthi , “ ‘ nanyana babona , kodwana bangabonisisi , nanyana basizwa kodwana bangalemuki . ’ ”
42008011	“ Nakhu okutjhiwo mfanekiso : Imbewu lilizwi lakaZimu .
42008012	Abasendleleni ngilabo abezwako , bese uSathana uyeza afese ahlwithe ilizwi eenhliziyweni zabo ukuze bangakholwa bese basindiswe .
42008013	Abasekhetheni ngilabo abathi nabezwa ilizwi balamukele ngethabo , kodwana banganayo imirabhu . Bayakholwa kwesikhatjhana , kodwana nakufika isikhathi sokulingwa bawe .
42008014	Abasemeveni ngilabo abezwako kodwana nabalokhu bakhamba endleleni baminyaniswe matshwenyekwabo , umnotho kanye nobumnandi bepilo , bese bangatheli iinthelo ezivuthiweko .
42008015	Yeke labo abasequlwanini evundileko ngilabo abathi nabezwa ilizwi balibulunge ngeenhliziyo ezithembekileko nezihle , bese bathela isithelo ngokubekezela . ”
42008016	“ Akakho okhanyisa isibani asifihle ngesitjeni namkha asibeke ngaphasi kombhede . Esikhundleni salokho usibeka elithini laso ukuze labo abangenako bakwazi ukubona umkhanyo .
42008017	“ Ngambala akunanto efihliweko engeze yavezwa emtarini , godu akunanto esitheziweko engeze yaziwa namkha yembulwa .
42008018	“ Yeke yelelani bona nizwa njani ngombana loyo onelitho uzakungezelelelwa , kodwana loyo onganalitho uzakwemukwa ngitjho nokuncancani anakho . ”
42008019	Unina nabafowabo kaJesu beza bazombona , kodwana babhalelwa kufika kuye ngebanga lesiqubuthu .
42008020	Omunye wamtjela wathi : “ Unyoko nabafowenu bajame ngaphandle bafuna ukukubona . ”
42008021	UJesu wabaphendula wathi : “ Umma nabafowethu ngilabo abezwa ilizwi lakaZimu bebalenze . ”
42008022	Ngelinye ilanga uJesu wakhwela ngemkhunjini nabafundi bakhe , wathi kibo : “ Nambani seyamele ngaphetjheya kwelwandle . ” Yeke bakhamba-ke .
42008023	Kuthe basathaya njalo , uJesu walala . Khonokho kwavuka isiwuruwuru esikhulu ngelwandle kangangobana umkhumbi wazala amanzi , boke baba sengozini ekulu .
42008024	Abafundi baya kuye bamvusa bathi kuye : “ Kosi , Kosi ! Safa ! ” UJesu wavuka , wakhalimela isiwuruwuru kanye namaza agubhuzelako , khonapho isiwuruwurweso sathula , kwathi du .
42008025	Yeke wathi ebafundini bakhe : “ Kuphi ukukholwa kwenu na ? ” Besaba , barareka bebabuzana bodwa bathi : “ Kanti ngubani umuntu lo okghona ukukhalimela imimoya namaza kumlalele na ? ”
42008026	Bayamela esifundeni samaGerasene esingaphetjheya kwelwandle ukusuka eGalile .
42008027	Kuthe bona uJesu ehlele eligwini , wahlangatjezwa yindoda enamadimoni ivela ngedorobheni . Besele kusikhathi eside indoda le isoloko ikhamba bulanzi begodu ingahlali ekhaya , kodwana ihlala emathuneni .
42008028	Kwathi nayibona uJesu yarhuwelela beyaziphosela eenyaweni zakhe , yamemeza yathi : “ Utjhiswa yini ngami wena Jesu , Ndodana kaZimu ongoPhezulu na ? Ngiyakurabhela ungangihlukumezi ! ”
42008029	UJesu begade ayale ummoya omumbi kobana uphume endodeni leyo . Esikhathini esinengi idimoneli beliyibamba , kuthi nanyana ibotjhwe ngeenketani izandla neenyawo begodu iqaphelwe , iqhusule iinketanezo , idimoni liyithumele erhalawumbeni .
42008030	UJesu wayibuza wathi : “ Ungubani ibizo lakho na ? ” Yathi : “ NginguLegiyoni . ” Yatjho njalo ngombana bekungene amadimoni amanengi kiyo .
42008031	Amadimoni arabhela uJesu kanenginengi bona angawayali kobana aye ngemgodini otjhingako .
42008032	Bekukhona umhlambi omkhulu wezavukazana utlabe entatjaneni . Yeke imimoya emimbi yarabhela uJesu bona ayithumele ngezavukazaneni , wayinikela-ke imvumo .
42008033	Amadimoni lawo aphuma endodeni , angena ngezavukazaneni , umhlambi wagijimela emthewukeleni weligu wadlhumukela ngelwandle , wacwila .
42008034	Kwathi lokha abelusi bezavukazana nababona okwenzekileko , bagijimela ngedorobheni nemaphandleni bayokubika .
42008035	Abantu baphuma bayokuqala bona kwenzekeni . Kwathi bona bafike kuJesu , bafumana indoda ekukhutjhwe kiyo amadimoni ihlezi eenyaweni zakaJesu , yembethe begodu ihlokwayo ithatha kuhle ; boke bangenwa kukwesaba .
42008036	Labo ababonako batjela abantu bona ipholiswe njani indoda ebeyinemimoya emimbi leyo .
42008037	Yeke boke abantu besifunda samaGerasene bakhombela uJesu bona abagadunge ngombana bebangenwe kukwesaba . Yeke uJesu wangena ngemkhunjini wakhamba .
42008038	Indoda ekwakhutjhwa kiyo amadimoni yarabhela yathi ifuna ukukhamba noJesu . Kodwana uJesu wathi kiyo :
42008039	“ Buyela ekhaya uyobatjela bona kungangani uZimu akwenzele khona . ” Yeke indoda leyo yakhamba-ke yangena loke idorobho ikhuluma bona kungangani ekwenzelwe nguJesu .
42008040	Kwathi bona uJesu abuye , isiqubuthu sabantu samhlangabeza ngombana besimlindele .
42008041	Khonapho kwafika kuye indoda ebekuthiwa nguJayirosi , imphathi wesinagogi , yafese yazilahlela eenyaweni zakhe . Yamrabhela bona eze emzinayo
42008042	ngombana indodakazayo ekukuphela kwayo , umntazanyana weminyaka elitjhumi nambili , beyigulela ukufa . Kwathi asakhamba , isiqubuthu samuminyanisa .
42008043	Hlangana nesiqubuthweso bekunomfazi ogade aphopha iingazi iminyaka elitjhumi nambili . Begade arhutjhulele koke anakho eenyangeni , kodwana ayikho neyodwa eyakghona ukumelapha .
42008044	Weza ngemva kwakaJesu wafese wakghwatha umphetho wesambatho sakhe , ukuphopha kwakhe kwaphela khonokho .
42008045	UJesu wabuza wathi : “ Ngubani ongikghwathileko na ? ” Boke balandula , uPitrosi wamphendula wathi : “ Agu , Kosi ! Qala bonyana abantu bakuminyezele kangangani . ”
42008046	Kodwana uJesu wathi : “ Kukhona ongikghwathileko ngombana ngizwile lokha amandla naphumako kimi . ”
42008047	Kwathi lokha umfazi lo nabona bonyana angeze akwazi ukuzifihla , weza athuthumela wafese waguqa phambi kwakaJesu . Phambi kwabo boke abantu , wazihlambulula bonyana kubayini amkghwathile nokobana uphole njani khonokho .
42008048	UJesu wathi kuye : “ Ndodakazi , ukukholwa kwakho kukusindisile . Khamba ngokuthula . ”
42008049	Kwathi uJesu asakhuluma njalo , kwafika othileko avela emzini kaJayirosi , umphathi wesinagogi wathi : “ Indodakazakho ihlongakele . Ungasatshwenya umfundisi . ”
42008050	Kodwana uJesu wakuzwa lokho wathi kuJayirosi : “ Ungesabi , kholwa nje kwaphela , izakuphila . ”
42008051	Kwathi bona afike emzini kaJayirosi , akhange avumele namunye bona angene naye ngaphandle kwakaPitrosi , uJwanisi noJakopo kanye noyise lomntwana nonina .
42008052	Ngesikhatheso boke ebebalapho begade barhahlawula bamlilela . UJesu wathi kibo : “ Lisani ukurhahlawula ! Akakahlongakali kodwana ulele . ”
42008053	Bamhleka ngombana gade basazi bona uhlongakele .
42008054	Kodwana uJesu wambamba ngesandla wathi kuye : “ Mntwanami , vuka ! ”
42008055	Ummoyakhe wabuyela kuye , khonapho wasikima . Yeke uJesu wabatjela bona bamuphe okugonywako .
42008056	Ababelethi bakhe barareka khulu , kodwana uJesu wabayala bona bangatjeli namunye ngokwenzekileko .
42009001	UJesu wabizela kuye abafundi bakhe abalitjhumi nambili , wabapha amandla negunya lokuqotjha woke amadimoni nokupholisa izifo .
42009002	Yeke wabathuma bona bayokutjhumayela ngombuso kaZimu bebapholise nabagulako .
42009003	Wathi kibo : “ Ningaphathi ilitho ekukhambeni kwenu , ingaba yintonga , imbada , isikwa , imali nanyana isambatho ngaphezu kwaleso enisembetheko .
42009004	Nanyana ngiyiphi ikumba eningena kiyo , hlalani lapho bekube kumhlana nikhambako emzini lowo .
42009005	Nakube abantu balapho abanamukeli , thintithani ithuli eenyaweni zenu naniphuma ngemzinabo , lokho kube bufakazi obujamelene nabo . ”
42009006	Yeke bakhamba-ke bangena umuzi nomzana , batjhumayela iindaba ezimnandi , bapholisa nabantu kizo zoke iindawo .
42009007	UHerode umtetrarerhesi wezwa ngakho koke okwenzekako . Warareka khulu ngombana abanye bebasithi uJwanisi uvusiwe kabahlongakeleko .
42009008	Abanye bebasithi u-Eliya ubonakele , abanye godu bathi omunye wabaphorofidi bekadeni uvukile .
42009009	Kodwana uHerode wathi : “ UJwanisi ngamqunta ihloko . Alo , ngubani-ke engizwa izinto ezinjalo ngaye lo ? ” Nje-ke walinga ukubonana naye .
42009010	Abapostoli nababuyako , babikela uJesu ngalokho abakwenzileko . Wabathatha wakhamba nabo bodwa baya edorobheni ebekuthiwa yiBhethe-Sayida .
42009011	Kodwana isiqubuthu sabantu sezwa ngalokho , samlandela . Wabamukela , wakhuluma nabo ngombuso kaZimu , wapholisa labo ebebafuna ukwelatjhwa .
42009012	Sekuhlwile ngemva kwedina , abafundi bakhe beza kuye bathi : “ Besithi tjhaphulula abantwaba baye ngemizini neendaweni eziseduze bayokufuna okugonywako nendawo yokulala ngombana sisemmangweni lapha . ”
42009013	Kodwana uJesu wathi kibo : “ Bapheni okugonywako . ” Bamphendula bathi : “ Esinakho sezizikwa ezihlanu neenhlambi ezimbili . Kuzakufuneka bona siyokuthengela soke isiqubuthwesi okugonywako . ”
42009014	Bekunamadoda angaba ziinkulungwana ezihlanu . UJesu wathi ebafundini bakhe : “ Bahlaliseni phasi ngeenqhema zamatjhumi amahlanu ngasinye . ”
42009015	Abafundi bakwenza lokho , yeke woke umuntu wahlala phasi .
42009016	UJesu wathatha izikwa ezihlanu neenhlambi ezimbili waqala ezulwini , wathokoza wazihlephula . Wanikela abafundi bakhe bona baphe isiqubuthu .
42009017	Boke bagoma basutha , abafundi bakhe babuthelela iintshutshuru bazalisa iinqwebu ezilitjhumi nambili .
42009018	Kwathi uJesu asathandaza ngasese , abafundi bakhe banaye lapho , wababuza wathi : “ Abantu bathi ngingubani na ? ”
42009019	Bamphendula bathi : “ Abanye bathi unguJwanisi uMbhabhadisi . Abanye bathi ungu-Eliya , godu abanye bathi ungomunye wabaphorofidi bekadeni ovukileko . ”
42009020	Wababuza wathi : “ Alo-ke , nina nithi ngingubani na ? ” UPitrosi wamphendula wathi : “ UnguKrestu kaZimu . ”
42009021	UJesu wabadosa ngendlebe bona bangatjeli namunye ngalokho .
42009022	Godu wathi : “ INdodana yoMuntu kumele itlhage ngezinto ezinengi beyilahlwe baphathi , baphristi abakhulu nabafundisi bomthetho . Godu kumele ibulawe bese elangeni lesithathu ivuswe ekufeni . ”
42009023	Yeke wathi kibo boke : “ Nakube kukhona ofuna ukungilandela , akazidele , atjathe isiphambano sakhe malanga woke angilandele .
42009024	Ngambala nanyana ngubani ofuna ukusindisa ipilwakhe , izomlahlekela , kodwana nanyana ngubani olahlekelwa yipilwakhe ngebanga lami , uzabe uyisindisile .
42009025	Kuzamsiza ngani umuntu ukuzuza iphaseli loke nje , kodwana yena alahleke namkha azilobe yena ngokwakhe na ?
42009026	Nanyana ngubani oba neenhloni ngami nangamezwami , neNdodana yoMuntu izakuba neenhloni ngaye lokha nayifika ephazimulwenayo , nephazimulweni kaBaba kanye neengilozini ezicwengileko .
42009027	Kodwana nginitjela iqiniso , abanye benu abajame lapha angekhe bakuzwa ukufa bangakawuboni umbuso kaZimu . ”
42009028	Emalangeni abunane ngemva kobana uJesu akhulume lokho , wathatha uPitrosi , uJwanisi noJakopo wakhuphukela nabo entabeni wayokuthandaza .
42009029	Kuthe asathandaza , ubuso bakhe baphenduka nezambatho zakhe zadarha njengokunyazima kombani .
42009030	Khonapho amadoda amabili , uMosi no-Eliya ,
42009031	babonakala ngephazimulo ekulu , bakhuluma noJesu . Bakhuluma ngokwemuka kwakhe ebekuzakwenzeka eJerusalema .
42009032	UPitrosi nabangani bakhe gade baphethwe buthongo , kodwana kwathi nabaphaphamako babona iphazimulo kaJesu namadoda amabili agade ajame naye .
42009033	Kwathi lokha amadoda lawo nasuka kuJesu , uPitrosi wathi kuye : “ Kosi , maye kuhle kangangani bona sibe lapha ! Yeke asakheni imitlhatlhana emithathu , owodwa ube ngewakho , owodwa ube ngewakaMosi , owodwa ube ngewaka-Eliya . ” Bekangazizwa bona uthini .
42009034	Kuthe asakhuluma njalo kwavela ilifu labagubuzesa , abafundi bethuka nabangena ngelifwini .
42009035	Kwezwakala ilizwi livela elifwini lithi : “ Le yiNdodanami , engiyikhethileko , ilaleleni ! ”
42009036	Ngemva kobana ilizwelo likhulumile , bafunyana uJesu ayedwa . Abafundi bayigcina kibo indaba le , akhange batjele muntu ngalokho abakubonileko .
42009037	Ngelanga elilandelako nabehla entabeni , bahlangatjezwa siqubuthu esikhulu .
42009038	Kwarhuwelela indoda hlangana nesiqubuthu yathi : “ Mfundisi , ngiyakurabhela ! Akhe uqale indodanami ekungiyo kwaphela , umntwana enginaye !
42009039	Ummoya uyayibamba , khonapho bese iyarhuwelela , uyidule phasi ibe nesithunthwana , ibhubhudlhe amagwebu ngomlomo . Awuyiphi ithuba kanti nokuyilimaza uyayilimaza .
42009040	Fese ngarabhela abafundi bakhwaba bona bawuqotjhe , kodwana babhalelwa . ”
42009041	UJesu waphendula wathi : “ Nina sizukulwana esingakholwako nesikhohlakeleko ! Ngizakuhlala nginani bekube kunini na ? Letha indodanakho leyo lapha . ”
42009042	Kuthe umsana aseza kuJesu , idimoni lamdula phasi , waba nesithunthwana . Kodwana uJesu wakhalimela ummoya omumbi lowo , wapholisa umsana bewambuyisela kuyise .
42009043	Boke abantu barareka ngobukhulu obungaka bakaZimu . Kwathi woke umuntu asararekile ngakho koke okwenziwe nguJesu , wathi ebafundini bakhe :
42009044	“ Lalelisisani kuhle lokho engizonitjela khona : INdodana yoMuntu izokukhatjhelwa ezandleni zabantu . ”
42009045	Kodwana abafundi akhange bazwisise bona kutjho ukuthini lokhu . Bekufihlekile kibo ukuze bangalemuki , ngalokho bebesaba ukumbuza ngendaba le .
42009046	Kwaba khona ukuphikisana hlangana nabafundi bakaJesu , bafuna ukwazi bona ngubani ozokuba mkhulu hlangana nabo .
42009047	UJesu ngokwazi imikhumbulwabo , wathatha umntwana omncani wamjamisa eqadi kwakhe .
42009048	Wathi kibo : “ Nanyana ngubani owamukela umntwana omncani lo ebizweni lami , wamukela mina ; naloyo owamukela mina , wamukela loyo ongithumileko . Ngambala loyo ongomncani phakathi kwenu noke nguye ongomkhulu . ”
42009049	UJwanisi wathi kuye : “ Mfundisi , sibone umuntu aqotjha amadimoni ngebizo lakho , salinga ukumkhandela ngombana angasuye omunye wethu . ”
42009050	Kodwana uJesu wathi : “ Ningamkhandeli ngombana loyo ongararani nani ungowenu . ”
42009051	Kwathi lokha isikhathi nasitjhidelako sokobana enyuselwe ezulwini , uJesu wakhumbula ukuya eJerusalema .
42009052	Wathumela iinthunywa ngaphambi kwakhe bona ziye ngemzini weSamariya ziyomlungisela .
42009053	Kodwana abantu balapho azange bamamukele ngombana bekasiya eJerusalema .
42009054	Kwathi lokha abafundi bakhe , uJakopo noJwanisi , nababona lokhu bathi kuye : “ Kosi , ufuna bona sibize umlilo ezulwini wehle ubaqothule na ? ”
42009055	Kodwana uJesu waphenduka , wabakhalimela .
42009056	Yeke uJesu nabafundi bakhe baya emzini omunye .
42009057	Kwathi basakhamba endleleni , umuntu omunye wathi kuJesu : “ Ngizakulandela koke lapha uya khona . ”
42009058	UJesu wathi kuye : “ Iimpungutjha zinemigodi , iinyoni zomkayi zineenhlakana , kodwana iNdodana yoMuntu ayinalapha ingabeka khona ihloko . ”
42009059	Wathi emuntwini omunye : “ Ngilandela ! ” Kodwana umuntu loyo wathi : “ Kosi , angibuyele ekhaya ngiyokubulunga ubaba qangi . ”
42009060	UJesu wamphendula wathi : “ Lisani abafileko babulunge abafileko babo . Kodwana wena khamba uyokumemezela umbuso kaZimu . ”
42009061	Omunye godu wathi : “ Kosi ngizakulandela , kodwana akhe ngibuyele ekhaya qangi , ngiyokulayelisa . ”
42009062	UJesu wathi kuye : “ Umuntu obeka isandla sakhe eplurhwini , aphele arhedlule emuva , akakafaneli ukusebenzela umbuso kaZimu . ”
42010001	Ngemva kwalokho iKosi yakhetha abanye abamatjhumi alikhomba nambili , yabathuma ngababili bona bakhambe phambi kwayo baye kiyo yoke imizi nakizo zoke iindawo lapha beyizakuya khona .
42010002	Yathi kibo : “ Isivuno sinengi , kodwana iinsebenzi zimbalwa . Yeke khombelani eKosini yesivuno kobana ithumele iinsebenzi esiminayo .
42010003	Khambani ! Qalani , nginithuma njengeemvana hlangana neempisi .
42010004	Ningaphathi isikhwama , imbada namkha amapatlagwana begodu ningabingeleli muntu endleleni .
42010005	Naningena kinanyana ngimuphi umuzi nithome ngokuthi , ‘ Ukuthula akube nekhayeli . ’
42010006	Nakube lapho kunendoda yokuthula , kuzakuhlala phezu kwayo . Nakungasinjalo ukuthula kuzakubuyela kini .
42010007	Hlalani emzini lowo , nigome benisele nanyana yini abanipha yona ngombana isisebenzi sifanelwa mrholo waso . Ningasoloko nitjhida niphuma kilomuzi ningene kilowaya .
42010008	Lokha naningena ngemzini bese niyamukeleka , gomani okubekwe phambi kwenu .
42010009	Pholisani abagulako abalapho , nithi kibo , ‘ Umbuso kaZimu ubandamele kini . ’
42010010	Kodwana naningena ngemzini banganamukeli , yiyani eendledlaneni nithi ,
42010011	‘ Sitjho nethuli lomuzi wenu elikghamathele eenyaweni zethu , silesulela phezu kwenu . Kodwana qinisekani ngalokhu : Umbuso kaZimu sewubandamele ! ’
42010012	Ngiyanitjela ngithi iSodoma izokuba ngcono khulu mhlokho kunomuzi lowo . ”
42010013	“ Maye kuwe Rhorazini ! Maye kuwe Bhethe-Sayida ! Nakube imikarisomraro eyenziwe kini beyenziwe eTirosi neTsidoni , ngabe yaphenduka yembatha iinzilo beyahlala emlotheni .
42010014	Kodwana kuzokuba ngcono khulu kilo iTirosi neTsidoni kunakini .
42010015	Wena-ke Kapernawumi , udlumbana bona uzokuphakanyiselwa emkayini na ? Uzokwehliselwa phasi endaweni yabafileko . ”
42010016	“ Loyo onilalelako , nami uyangilela ; loyo onalako nami uyangala kodwana owala mina , wala loyo ongithumileko . ”
42010017	Abamatjhumi alikhomba nambili babuya bathabe kwamambala , bathi : “ Kosi , awukhuzi namadimoni asilalele lokha siwakhalimelako ngebizo lakho ! ”
42010018	Wabaphendula wathi : “ Ngibone uSathana awa njengombani ovela ezulwini .
42010019	Lalelani-ke , ngininikele amandla wokukhamba phezu kweenyoka nabofezela benehlule woke amandla wesitha . Akunalitho elizanikhubaza .
42010020	Nokho ningathatjiswa kukobana imimoya emimbi inilalele , kodwana thokoziswani kukobana amabizwenu atloliwe ezulwini . ”
42010021	Khonapho uJesu waba nethabo lakaMoya oCwengileko wathi : “ Ngiyakuthokoza , Baba , mnikazi wezulu nephasi ngombana izintwezi uzifihlile emehlweni wabahlakaniphileko nabanelemuko , kodwana wazembulela abantwana abancani . Iye , Baba ngombana lokhu kwaba yitokozo yakho ehle .
42010022	“ Zoke izinto uBaba uzibeke ezandleni zami . Akakho noyedwa owaziko bona ngubani iNdodana ngaphandle koBaba , begodu akakho noyedwa owaziko bona uBaba ngubani ngaphandle kweNdodana kanye nalabo iNdodana ekhetha ukumbonakalisa kibo . ”
42010023	Yeke waphendukela ebafundini bakhe wathi kibo ngasese : “ Abusisiwe amehlo abona enikubonako ,
42010024	ngombana ngiyanitjela bona banengi abaphorofidi namakhosi ebekafuna ukubona izinto enizibonakwezi , kodwana azange azibone bekafisa nokuzwa enikuzwako , kodwana azange akuzwe . ”
42010025	Qalani , kwasikima isazimthetho kobana simzizinye , sathi : “ Mfundisi , ngingenza njani ukufumana ipilo engapheliko na ? ”
42010026	UJesu wasiphendula wathi : “ Kutlolweni emthethweni na ? Uwufunda njani ? ”
42010027	Saphendula sathi : “ Thanda uSomnini uZimakho ngayo yoke ihliziywakho nangomphefumulwakho woke , ngawo woke amandlakho nangomkhumbulwakho woke begodu uthande umakhelwanakho njengombana uzithanda wena . ”
42010028	UJesu wathi kiso : “ Uphendule kuhle , yenza lokho , uzakuphila . ”
42010029	Kodwana safuna ukuzibeka ngebuhleni sathi kuJesu : “ Alo , ngubani umakhelwanami na ? ”
42010030	UJesu wasiphendula wathi : “ Kwaba nomuntu ogade asuka eJerusalema asiya eJerikho , wawela ezandleni zabadlelezeli . Bamhlubulisa izambatho zakhe , bambetha , bamtjhiya lapho afe isigiyani .
42010031	Kwenzeka bona umphristi akhambe ngendlela leyo , kwathi lokha nabona umuntu loyo , wamdlula , agegeda eqadi kwakhe .
42010032	Ngokunjalo nomLevi wathi nafika lapho , wambona , wamgegeda .
42010033	Kodwana kwathi umSamariya asakhamba , wafika lapha bekunomuntu loyo , yeke kwathi nambonako , wamrhawukela .
42010034	Waya kuye , wafese wambopha amanceba , wathela amafutha we-oliva newayini emancebeni . Wamkhweza kudumbanakhe , wamusa ngekumbeni yeenkhambi wamnakekela .
42010035	Elangeni elilandelako wakhupha iimpaparwana zesiliva ezimbili wanikela umninikumba , wathi kuye : ‘ Yewumhlenge , kuzakuthi nangibuyako , ngikukhokhele zoke iindleko ezinye obe nazo ngaye . ’ ”
42010036	“ Alo-ke , ngimuphi kilaba abathathu ocabanga bona ube ngumakhelwana emuntwini owele ezandleni zabadlelezeli na ? ”
42010037	Isazimthetho sathi : “ Ngiloyo omrhawukeleko . ” UJesu wathi kiso : “ Arha-ke ! Khamba nawe uyokwenza njalo . ”
42010038	UJesu nabafundi bakhe bakhamba , bafika emzini lapha bekunowesifazana ebekuthiwa nguMarta , wamamukela .
42010039	Bekanodadwabo ebekuthiwa nguMariya , owahlala eenyaweni zeKosi , walalela lokha nayifundisako .
42010040	Kodwana uMarta wakhathazeka ngawo woke umsebenzi ebekumele awenze , yeke wathi kuJesu : “ Kosi , awukhathazeki bona udadwethu ungiliselele ngomsebenzi omkhulu kangaka na ? Mtjele bona azongisiza ! ”
42010041	IKosi yamphendula yathi : “ Marta , Marta-ke ! Ukhathazeka bewuwurubajeke ngezinto ezinengi ,
42010042	kodwana kunye kwaphela okufunekako : UMariya ukhethe okungcono , yeke angekhe emukwa khona . ”
42011001	Ngelinye ilanga uJesu bekathandaza endaweni ethileko . Kwathi bona aqede , omunye wabafundi bakhe wathi kuye : “ Kosi , yewusifundise ukuthandaza njengombana noJwanisi afundise abafundi bakhe . ”
42011002	Wathi kibo : “ Nanithandazako , yithini :
42011003	Yewusiphe ngamalanga isikwa sethu sangemihla .
42011004	Usicolele izono zethu ngombana nathi siyabacolela boke abasonako . Ungasirholeli ekulingweni . ’ ”
42011005	Yeke wathi kibo : “ Akhe sithi omunye wenu unomngani , bese uya kuye phakathi kobusuku afese athi , ‘ Mngani , yewungiboleke izikwa ezintathu
42011006	ngombana ngifikelwe mnganami osekukhambeni , yeke anginanto engingamphakela yona ! ’
42011007	Yena-ke aphendule angaphakathi athi kuwe , ‘ Yewungisusele mina ! Ibadi lihluthulelwe , begodu mina nabantwabami sesilele . Angeze ngavuka ngazokuphana nawe ilitho . ’
42011008	Ngiyanitjela bona nanyana angeze avuka amuphe isikwa ngombana amnganakhe , kodwana ngebanga lokuphikelela kwakhe , uzakuvuka amuphe isikwa esinengi ngendlela afuna ngayo .
42011009	“ Yeke ngithi kini : Khombelani nizakuphiwa , funani nizakufumana , kokodani nizakuvulelwa
42011010	ngombana loyo okhombelako uzakuphiwa , nofunako uzakufumana , nokokodako uzakuvulelwa .
42011011	Ngubani kini bobaba ongathi lokha indodanakhe nayikhombela ihlambi ayiphe inyoka ;
42011012	namkha ayiphe ufezela , lokha ikhombela iqanda na ?
42011013	Nakube nina-ke , ngitjho nanyana nibambi kangaka nje , niyakwazi ukupha abantwana benu izipho ezihle , kangangani-ke uYihlo osezulwini , uzakuphana ngoMoya oCwengileko kilabo abamkhombelako . ”
42011014	UJesu bekaqotjha idimoni elibanga ubumumu . Kwathi bona idimonelo liphume , umuntu obekasimumu wakhuluma . Isiqubuthu sarareka .
42011015	Kodwana abanye babo bathi : “ Uqotjha amadimoni ngoBhelzabhulu ikosana yamadimoni . ”
42011016	Abanye bamlinga ngokumkhombela isibonakaliso esivela ezulwini .
42011017	Kodwana uJesu wakwazi ebebakucabanga , yeke wathi kibo : “ Nanyana ngiwuphi umbuso owahlukene phakathi uzakutjhabalala , nomndeni owahlukene phakathi uzakuwa .
42011018	Nakube uSathana uhlukene ayedwa , umbuswakhe ungadzimelela njani na ? Ngitjho lokhu ngombana nithi ngiqotjha amadimoni ngoBhelzabhulu .
42011019	Yeke nakube ngiqotjha amadimoni ngoBhelzabhulu , abalandeli benu bawaqotjha ngebizo lakabani na ? Ngaleyondlela-ke bazakuba bagwebi benu .
42011020	Kodwana nakube ngiqotjha amadimoni ngomuno kaZimu , khona-ke kutjho bona umbuso kaZimu sewufikile kini .
42011021	“ Lokha indoda enamandla nehlomileko nayiqaphe umuzayo , yoke ipahlayo iphephile .
42011022	Kodwana lokha onamandla kunayo nayisahlelako , ayihlule , uthumba zoke iinhlabano zayo ebigade ithembele kizo bese waba ipango yayo .
42011023	“ Loyo ongasingakimi ujamelene nami ; naloyo ongabutheleli kanye nami , uyahlikiliza . ”
42011024	“ Lokha ummoya omumbi nawuphuma ngemuntwini , ukhamba eendaweni ezomileko ufunana nendawo yokuphumula , kuthi nawungayifumaniko uzitjele uthi , ‘ Yeke ngizakubuyela ngekumbenami . ’
42011025	Nawufikako , ufumana ikumba leyo ihlanzekile iyihle ,
42011026	ukhambe-ke uyokubutha eminye imimoya elikhomba nekhohlakele khulu kunawo , bese ingene ihlale ngapho . Ubujamo bomuntu loyo bukhambelela khulu kunekuthomeni . ”
42011027	Kwathi uJesu asakhuluma lokhu , kwarhuwelela umfazi hlangana nesiqubuthu wathi : “ Sibusisiwe isibeletho esakuthwalako kanye namabele akumunyisako ! ”
42011028	Waphendula wathi : “ Kuhlekuhle ababusisekileko ngilabo abezwa ilizwi lakaZimu bebalilalele ! ”
42011029	Kwathi isiqubuthu nasilokhu sanda , uJesu wathi : “ Lesi sizukulwana esikhohlakeleko . Sikhombela isibonakaliso kodwana asizukuphiwa ilitho ngaphandle kwesibonakaliso sakaJona .
42011030	Njengombana umphorofidi uJona waba sibonakaliso ebantwini beNiniva , ngokunjalo iNdodana yoMuntu izakuba sibonakaliso esizukulwanenesi .
42011031	Indlovukazi yesewula izakuphakama ekugwetjweni ijamelane nesizukulwanesi isilahle ngecala ngombana yavela epelazwe kobana izokulalela ukuhlakanipha kwakaSolomoni , yeke gadesi okukhulu kunoSolomoni kulapha .
42011032	Amadoda weNiniva azakusikima ngelanga lokugwetjwa ajamelane nesizukulwanesi asilahle ngecala ngombana saphenduka nakutjhumayela uJona kodwana kwanjesi omkhulu kunoJona ulapha . ”
42011033	“ Akakho okhanyisa isibani asibeke ekusithekeni namkha ngaphasi kwesitja . Kunalokho usibeka ngesitjeni saso ukuze labo abangenako bakwazi ukubona umkhanyo .
42011034	Ilihlo lakho lisibani somzimbakho . Amehlwakho nalungileko , umzimbakho woke uyakhanya , kodwana nakube akakalungi , umzimbakho woke usebumnyameni .
42011035	Qiniseka-ke bonyana umkhanyo ongaphakathi kwakho awubi bumnyama .
42011036	Yeke umzimbakho woke nawunokukhanya , kungekho indawana yawo emnyama , uzakukhanya woke , lokha umkhanyo wesibani nawukukhanyiselako . ”
42011037	Kuthe bona uJesu aqede ukukhuluma , umFarisi wamumema bona ayokugoma naye kwakhe . Yeke waya-ke wafese wazigedla etafuleni .
42011038	Kodwana umFarisi nabona bonyana uJesu akhange ahlambe qangi ngaphambi kobana agome , warareka .
42011039	Yeke iKosi yathi kuye : “ Iye , nina baFarisi nihlanza iinkapho nezitja zenu ngaphandle , kodwana ngaphakathi nizele ubumarhamaru nokukhohlakala .
42011040	Ndlhayela ndina ! Owadala ilingaphandle akusuye owadala nelingaphakathi na ?
42011041	Yeke nikelani abatlhagileko okungaphakathi kweenkapho nezitja begodu koke kuzakuba ngokuhlambulukileko kini .
42011042	“ Maye kini baFarisi ! Ninikela uZimu kwetjhumi komnono wenu , umkhiqizo kanye nayo yoke imihlobo yemirorho yeemvande zenu , kodwana aniyeleli ukulunga nokuthanda uZimu . Benifanele nenze koke lokho , kodwana ningakulisi nokhunye .
42011043	“ Maye kini baFarisi ! Nithanda iinhlalo eziphambili ngemasinagogini nokubingelelwa eendaweni okuthengiswa kizo .
42011044	Maye kini ! Nifana namathuna angakabekiswa , abantu abakhamba phezu kwawo bangawaboni . ”
42011045	Omunye wezazimthetho wathi kuye : “ Mfundisi , nawutjho njalo uyasethuka ! ”
42011046	UJesu waphendula wathi : “ Maye kini nina zazimthetho ! Nithwesa abantu imithwalo abangekhe bayikghone , kuthi nina ngokwenu nihlulwe kuphakamisa ngitjho nomnwana wenu kobana nibasize .
42011047	Maye kini ! Nakhela abaphorofidi amathuna khisibe boyihlomkhulu abababulalako .
42011048	Nani ngokwenu niyakuvuma lokho okwenziwa boyihlomkhulu ; babulala abaphorofidi , nina nakha amathunabo .
42011049	Ngebanga lalokho-ke , uZimu ngokuhlakanipha kwakhe wathi , ‘ Ngizabathumela abaphorofidi nabapostoli , abanye bazababulala , abanye babaphathe kumbi . ’
42011050	Ngalokho-ke isizukulwanesi sizaziphendulela ngeengazi zabo boke abaphorofidi ezathululwa ukusuka ekubunjweni kwephaseli .
42011051	Iye , ukuthoma ngeengazi zaka-Abela ukufikela kezakaZakariya , owabulawa hlangana ne-aldari nethempeli . Ngambala ngiyanitjela bona isizukulwanesi sizoziphendulela ngakho koke lokho .
42011052	“ Maye kini zazimthetho ! Nisuse isihluthulelo somnyango welwazi . Nani ngokwenu azange ningene , navimbela nabagade basithi bayangena . ”
42011053	Kuthe uJesu nasuka lapho , abaFarisi nabafundisi bomthetho bajamelana naye kabuhlungu bamvimbezela ngemibuzo ,
42011054	bamquphile kobana bambambe ngokuthileko angahle akutjho .
42012001	Ngesikhatheso iinkulungwana ngeenkulungwana zabantu bezidindelana , kangangombana bebagadangelana , uJesu wathoma ukukhuluma qangi ebafundini bakhe wathi : “ Yelelani ingumelo yabaFarisi ekukuzenzisa .
42012002	Akukho okugutjuziweko okungeze kwagutjululwa namkha okufihliweko okungeze kwaziwa .
42012003	Nje-ke koke enikukhulumela ebumnyameni kuzakuzwakala ekukhanyeni , nenikuhlebako ningemalawini angaphakathi kuzakumenyezelwa ephahleni . ”
42012004	“ Kodwana ngiyanitjela nhlobo zami ngithi : Ningabesabi labo ababulala umzimba ngemva kwalokho bangasakghona ukwenza ilitho .
42012005	Yeke ngizanitjengisa bona nesabe bani : Yesabani loyo othi ngemva kokubulala umzimba abe namandla wokuniphosela ngesirhogweni . Iye , ngiyanitjela ngithi mesabeni loyo !
42012006	“ Iinyoni ezihlanu azithengiswa ngeempaparwana ezimbili na ? Kodwana akukho neyodwa yazo uZimu ayikhohlwako .
42012007	Ngambala , ngitjho nazo iinhluthu zeenhloko zenwezo zibalwe zoke . Ningesabi ngombana nina niqakatheke khulu kuneenyoni ezinengi . ”
42012008	“ Ngiyanitjela bona nanyana ngubani ongivuma phambi kwabantu , iNdodana yoMuntu nayo izamvuma phambi kweengilozi zakaZimu .
42012009	Kodwana loyo ongiphika phambi kwabantu , naye uzakuphikwa phambi kweengilozi zakaZimu .
42012010	“ Woke umuntu okhuluma ngokujamelana neNdodana yoMuntu uzakucolelwa , kodwana nanyana ngubani ohlambalaza uMoya oCwengileko , angekhe acolelwa .
42012011	“ Lokha nanilethwa ngemasinagogini , phambi kwabaphathi nababusi , ningatshwenyeki bona nizazivikela njani namkha nizakuthini ,
42012012	ngombana uMoya oCwengileko uzanifundisa ngesikhatheso bona nithini . ”
42012013	Omunye esiqubuthwini wathi kuJesu : “ Mfundisi , tjela umfowethu bona ahlukaniselane nami ilifa . ”
42012014	UJesu wamphendula wathi : “ Ndoda , ngubani ongibeke ukuba mgwebi namkha umabi phakathi kwenu na ? ”
42012015	Godu uJesu wakhuluma kibo boke wathi : “ Yelelani ! Hlalani niqaphele boke ubumarhamaru ngombana ipilo yomuntu ayikabunjwa ngobunengi bepahlakhe . ”
42012016	Yeke wabatjela umfanekiso lo : “ Iqulwani yomuntu othileko nosikhumkani , yaba nesithelo esihle .
42012017	Wadlumbana wathi , ‘ Ngizokwenza njani ngombana nakhu anginandawo yokubuthelelela isivuno sami nje ? ’
42012018	Yeke wathi , ‘ Nakhu engizokwenza : Ngizakugiriza iinlulu zami , ngakhe ezikulu lapha ngizakubeka khona woke amabele nepahlami .
42012019	Alo-ke ngizakuthi emphefumulwenami : Mphefumulo , unepahla enengi engathatha iminyaka . Zigedle , ugome bewusele uthokoze ! ’
42012020	Kodwana uZimu wathi kuye , ‘ Wena sidlhayela ndina ! Ebusukwinobu umphefumulwakho uzokubizwa , alo-ke ngubani ozakufumana zoke izintwezi ozibekele zona na ? ’ ”
42012021	“ Kuzakuba njalo-ke nakinanyana ngubani ozibekela izinto kodwana abe angakanothi ngehlangothini laka Zimu . ”
42012022	UJesu wathi ebafundini bakhe : “ Yeke-ke ngiyanitjela bona ningatshwenyeki ngepilwenu ukobana nizokugomani namkha nitshwenyeke ngemizimbeni ukobana nizokwembathani .
42012023	Ipilo iqakatheke ukwedlula ukugoma nomzimba uqakatheke ukwedlula izambatho .
42012024	Qalani amagubulu : Akalimi namkha avune , akanazo nezindlu zamagugu namkha iinlulu , khonapho uZimu uyawondla . Nina-ke niqakatheke khulu kuneenyon !
42012025	Ngubani phakathi kwenu ngokutshwenyeka ongandisa ipilwakhe nge-awara linye na ?
42012026	Njengombana ningakghoni ukwenza okuncanokhu nje , alo nitshwenyekelani ngokunengi na ?
42012027	Qalani bona amakhwa wenarha akhula njani . Akasebenzi namkha aluke intambo , kodwana ngiyanitjela bona ngitjho nekosi uSolomoni kibo boke ubuphaziphazi bakhe azange embathe njengokhunye kwalokhu .
42012028	Nakube uZimu wembesa utjani benarha , obukhona namhlanjesi kuthi kusasa bufakwe emlilweni , angabhalelwa yini-ke ukwembesa nina na ? Maye nina eninokukholwa okuncani !
42012029	“ Yeke ningabeki iinhliziyo zenu ekuthini nizagomani namkha niseleni , ningatshwenyeki ngalokho
42012030	ngombana abantu bephaseli ngibo abagijimela ezintweni ezinjalo . UYihlo uyazi bona niyazidinga izintwezo .
42012031	Kodwana funani umbuswakhe , yeke koke lokhu nakho nizakuphiwa khona . ”
42012032	“ Ningesabi nina mhlanjana omncani ngombana uYihlo kwamthokozisa khulu ukunipha umbuso .
42012033	Thengisani ipahlenu bese nabela abadududu , ngokwenza njalo nizabe nizibonelela ngeenkhwanyana zemali ezingekhe zoma , okumnono wezulwini ongekhe waphela . Iye , lapha kungekhe kwangena khona isela nomvunya .
42012034	Ngambala lapha umnonwakho ukhona , ilapho nehliziywakho .
42012035	“ Yembathani nilungele umsebenzi , neembani zenu zihlale zivutha ,
42012036	njengamadoda alindele ikosawo kobana ibuye emnyanyeni womtjhado ukuze kuthi nayifikako , ikokoda , ayivulele umnyango msinyazana .
42012037	Kuzakuba kuhle eencekwinezo ekuzakuthi ikosazo nayifikako izifunyane ziqaphile . Ngiqinisile ngiyanitjela bona izakwembatha izambatho zokusebenza , izihlalise etafuleni bese iyazitenda .
42012038	Kuzakuba kuhle eencekwinezo , ikosazo ezifumana zizilungiselele , ngitjho nanyana ifika ngomlindo wesibili namkha wesithathu wobusuku .
42012039	Kodwana lemukani lokhu : Nakube umninikhaya bekasazi bonyana isela lizakuza ngasiphi isikhathi , ubangekhe avuma bonyana ikhaya lakhe lifahlwe .
42012040	Nani ngokunjalo kumele nihlale nilungile ngombana iNdodana yoMuntu izakufika ngesikhathi eningakayilindeli ngaso . ”
42012041	UPitrosi wathi : “ Kosi , utjela thina sodwa umfanekiso lo , namkha utjela woke umuntu na ? ”
42012042	IKosi yaphendula yathi : “ Alo-ke ngubani umphathi othembekileko nohlakaniphileko na ? Ngiloyo ikosi ezambeka bona aqale iinceku zayo kobana aziphe ukugoma kwazo ngesikhathi esifaneleko na ?
42012043	Kuzakuba kuhle encwekini leyo ikosi ezayifunyana isenza njalo nayibuyako .
42012044	Kwamambala ngiyanitjela bona ikosi izakwenza inceku leyo ilawule yoke ipahla yayo .
42012045	Kodwana akhe sithi inceku leyo izitjela ithi , ‘ Ikosami ithatha isikhathi eside ukubuya ’ , bese ithome ukubetha iinceku neencekukazi ezinye , igome , isele beyidakwe .
42012046	Ikosi yenceku leyo izakubuya ngelanga inceku leyo ingakayilindeli nangesikhathi engakatjheji ngaso . Izayiqunta iinquqwana iyilahlele endaweni yabangakholwako .
42012047	“ Inceku ethi iyazi kuhle intando yekosayo , kodwana ingazimiseli bona iyenze namkha ingeze yenza ekufunwa yikosayo , izakubethwa imivuvu eminengi .
42012048	Kodwana inceku engaziko bese yenza izinto ezibanga ukuhlunguphazwa , izakubethwa imivimbo embalwa . Woke ophiwe okunengi , kuzakuthathwa okunengi kuye ; kuthi ophathiswe okunengi , kubizwe kuye okunengi ngaphezu kwalokho . ”
42012049	“ Ngizele ukuzokuphosela umlilo ephasini begodu ngifisa kangangani ukube thana sele uvutha !
42012050	Kodwana nginombhabhadiso ekumele ngibhajadiswe ngawo ; begodu ngizasoloko ngikhathazekile bewufike !
42012051	Nidlumbana bona ngilethe ukuthula ephasinapha na ? Awa , ngiyanitjela bona ngilethe ukwahlukana .
42012052	Ukusukela gadesi bazakuba bahlanu emndenini munye abalwa babodwa , abathathu bazakulwa nababili , nababili balwe nabathathu .
42012053	Iye bazakuhlukana , ubaba ajamelane nendodana nendodana ijamelane nobaba , umma ajamelane nendodakazi nendodakazi ijamelane nomma , unosokana ajamelane nomalukazana nomalukazana ajamelane nonosokana . ”
42012054	UJesu wathi esiqubuthwini : “ Nanibona ilifu livela ngetjingalanga , khonapho nithi , ‘ Lizokuna ’ , kwamambala line .
42012055	Lokha ummoya wesewula nawuvunguzako nithi , ‘ Kuzokutjhisa ’ , kwamambala kube njalo .
42012056	Bazenzisi ndina ! Nanikghona ukuhlathulula ubujamo bephasi nomkayi , kwenziwa yini-ke ningakghoni ukuhlathulula isikhathi sagadesi na ? ”
42012057	“ Kubayini ningaqunti nina ngokwenu bona ngikuphi okulungileko na ?
42012058	Nawuya nomjamelanakho ebandla , linga ngamandla ukubuyisana naye nisesendleleni , nakungasinjalo uzakudosela kumgwebi bese umgwebi akunikelele ngesikhulu , isikhulu sikuphosele ngesikhungweni .
42012059	Ngiyakutjela bona awuzukuphuma ngapho kufikela ukhokhe upenyanakho wokugcina . ”
42013001	Ngesikhatheso bekukhona abantu abatjela uJesu ngamaGalile , uPilatu avanganisa iingazi zabo nemihlabelwabo .
42013002	UJesu wabaphendula wathi : “ Nidlumbana bona amaGalile la bekazizoni ezikulu ukudlula boke abantu beGalile ngombana bahlunguphazwa ngalendlela na ?
42013003	Ngithi kini , awa ! Kodwana naningaphendukiko , nani nizokubhubha noke nje .
42013004	Nithini ngabalitjhumi nabunane abahlongakala lokha umtlomogo weSilowamu nawuwela phezu kwabo na ? Nidlumbana bona bebanomlandu khulu ukwedlula boke abanye abahlala eJerusalema na ?
42013005	Ngithi kini , awa ! Kodwana naningaphendukiko , nani nizokubhubha noke nje . ”
42013006	Yeke wabatjela umfanekiso lo : “ Umuntu othileko gade anomuthi wamakhiwani obewutjalwe esidiribeni sakhe . Waya kiwo wayokuqala iinthelo zawo , kodwana azange afumane ilitho .
42013007	Yeke wathi endodeni ebeyinakekela isidiribe , ‘ Sele kuminyaka emithathu kwanjesi ngiseze ngiza lapha ngizokufuna iinthelo emthini womkhiwani lo , kodwana azange ngifunyane ilitho . Ugawule ! Sizawuliselani usebenzise iqulwani ngelize na ? ’
42013008	Indoda leyo yathi , ‘ Kosami , ulise umnyaka munye kwaphela . Ngizakwemba ngemaqadi kwawo ngithele umsuqwa .
42013009	Nakube uyathela umnyaka ozako lo , kulungile , kodwana nakube awutheli , khona-ke ngizawugawula . ’ ”
42013010	UJesu gade afundisa ngakelinye lamasinagogi ngeSabatha .
42013011	Khonapho bekunomfazi ogade anommoya ombangela ukugula , sele agule iminyaka elitjhumi nobunane . Begade akhamba agugubele angakghoni ukuthabuluka nakancani .
42013012	Kwathi bona uJesu ambone , wambizela kuye wathi : “ Mma , utjhatjhululiwe ekuguleni kwakho ! ”
42013013	Wambeka izandla , khonokho wathabuluka wadumisa uZimu .
42013014	Umphathi wesinagogi wasilingeka ngombana uJesu bekapholise ngeSabatha , yeke wathi ebantwini : “ Kukhona amalanga amathandathu ekufanele sisebenze ngawo . Yeke yizani nizokupholiswa emalangeni lawo , ingasi ngeSabatha ! ”
42013015	IKosi yamphendula yathi : “ Nina bazenzisi ndina ! Akwenzeki bona omunye nomunye wenu atjhaphulule ikomakhe namkha udumbanakhe ngesibayeni amdose ayomseza amanzi na ?
42013016	Alo bekungakameli bona umma lo , oyindodakazi ka-Abrahamu , uSathana asoloko ambopha iminyaka elitjhumi nabunane yoke swana , atjhatjhululwe kilokho okumbophileko ngeSabatha na ? ”
42013017	Kwathi natjho njalo boke abajamelani bakhe bahlaziseka , kodwana abantu bebathabile ngakho koke okuhle ebegade akwenza .
42013018	Nje-ke uJesu wababuza wathi : “ Umbuso kaZimu ufana nani na ? Ngingawufanisa nani na ?
42013019	Unjengembewu yemastadi umuntu ayithatha ayitjale esivandeni . Yakhula beyaba mumuthi , iinyoni zomkayi zakhela eempandeni zawo . ”
42013020	UJesu godu wabuza wathi : “ Umbuso kaZimu ngingawufanisa nani na ?
42013021	Unjengesibiliso umfazi asithatha asihlanganise neflowuru enengi kufikela lapha kuba yihlama khona . ”
42013022	Yeke uJesu wadlula hlangana nemizi nemizana , wafundisa asendleleni yokuya eJerusalema .
42013023	Umuntu othileko wambuza wathi : “ Kosi , kuzokusindiswa abantu abalidlanzana na ? ” UJesu wamphendula wathi :
42013024	“ Lingani ngamandlenu woke bona ningene ngesango elincani ngombana ngiyanitjela bona abanengi bazokulinga ukungena kodwana abazokukghona .
42013025	Nasele umninimuzi asikimile wavala ibadi , nizakujama ngaphandle nikokode benirabhele nithi , ‘ Kosi , yewusivulele . ’ Kodwana uzakuphendula athi , ‘ Anginazi , angazi nokobana nibuyaphi ! ’
42013026	Yeke nizakuphendula nithi , ‘ Sagoma besasela nawe ; wafundisa neendledlaneni zekhethu ! ’
42013027	“ Kodwana uzakuphendula athi , ‘ Anginazi , abengazi nokobana nibuyaphi . Sukani kimapha noke nina benzi bokumbi ! ’
42013028	Kuzakuba khona ukulila nokugedla kwamazinyo lokha nanibona u-Abrahamu , u-Isaka noJakopo kanye nabo boke abaphorofidi embusweni kaZimu , kodwana nina nizakulahlelwa ngaphandle .
42013029	Abantu bazakuvela epumalanga netjingalanga , etlhagwini nesewula , bahlale eendaweni ababekelwe zona emnyanyeni embusweni kaZimu .
42013030	Ngambala kunalabo abangebokugcina abazakuba ngebokuthoma , nebokuthoma abazakuba ngebokugcina . ”
42013031	Ngesikhatheso abaFarisi abathileko beza kuJesu bathi kuye : “ Suka endaweni le uye kenye ngombana uHerode ufuna ukukubulala . ”
42013032	Waphendula wathi : “ Khambani niyokutjela ipungutjha leyo bona ngizokuqotjha amadimoni ngipholise nabagulako namhlanje nakusasa bese kuthi ngelanga lesithathu ngifikelele emnqophweni wami .
42013033	Kokwakho ngifanele ukukhamba namhlanjesi , kusasa , nangomuso ngombana ngambala akunamphorofidi ongahlongakalela ngaphandle kweJerusalema !
42013034	“ Maye Jerusalema , Jerusalema ! Wena obulala abaphorofidi bewukhande ngamatje labo abathunyelwe kuwe . Kukangaki ngiseze ngikhanukela ukubuthelela abantwabakho ndawonye njengesikhukhukazi sibuthelela amadzinyanaso ngaphasi kwamaphikwaso ! Kodwana azange uthande .
42013035	Qalani , ikumbenu itjhiywe kini ingasenamuntu . Ngiyanitjela bona asoze benisangibona kufikela lapha nithi khona , ‘ Ubusisiwe loyo oza ebizweni lakaSomnini . ’ ”
42014001	Ngelinye lamaSabatha lokha uJesu nayokugoma ngekumbeni yomFarisi odumileko , begade atjhejwe ngelihlo elibukhali .
42014002	Lapho ngaphambi kwakhe bekunendoda ebegade iphethwe sisifo samanzi .
42014003	UJesu wabuza abaFarisi nezazimthetho wathi : “ Kumthetho ukupholisa ngeSabatha namkha njani na ? ”
42014004	Kodwana bazithulela . Yeke uJesu wathatha indoda leyo , wayipholisa , wathi ikhambe .
42014005	Yeke wababuza wathi : “ Nakube omunye wenu unomntwana namkha ikomo ewele ngemgodini ngeSabatha , angekhe ayoyikhupha khonokho na ? ”
42014006	Kodwana boke batlhoga umlomo .
42014007	Kwathi uJesu nabona bonyana abamenywa bazikhethela iindawo ezihloniphekileko etafuleni , wabatjela umfanekiso lo :
42014008	“ Lokha omunye nakumemela emtjhadweni , ungahlali endaweni ehloniphekileko ngombana kungenzeka bona kukhona omenyiweko oqakatheke khulu kunawe .
42014009	Kuthi kusesenjalo onimemileko , eze afese athi kuwe , ‘ Akhe utjhidele umuntu lo esihlalweneso , ’ yeke uzakuhlaziseka ukhambe uyokuhlala endaweni enyazekako .
42014010	Kodwana nawumenyiweko , hlala endaweni enyazekako khona kuzakuthi okumemileko nezako , athi kuwe , ‘ Mngani , yewenyukele endaweni engcono . ’ Ngaleyondlela uzakuhlonitjhwa phakathi kwabo boke abamenyiweko .
42014011	Ngambala woke oziphakamisako uzakuthotjiswa naloyo ozithobako uzakuphakanyiswa . ”
42014012	Yeke uJesu wathi komumemileko : “ Lokha nawenza isidlo semini namkha sakusihlwa , ungamemi abangani bakho , abafowenu , iinhlobo zakho namkha abomakhelwana bakho abanjingileko ngombana nawenza njalo , nabo bazakumema ngaleyondlela uzakuvuzwa .
42014013	Kodwana nawenza umnyanya , mema abadududu , abarholopheleko , abangakwazi ukukhamba neemphofu ,
42014014	khona-ke uzakubusiswa . Nanyana bangekhe bakuvuze , uzakuvuzwa ekuvusweni kwabalungileko . ”
42014015	Kwathi lokha omunye wabagade bahlezi naye etafuleni ezwe lokho , wathi kuJesu : “ Ubusisiwe umuntu ozakugoma emnyanyeni embusweni kaZimu ! ”
42014016	UJesu wathi kuye : “ Umuntu othileko bekalungiselela umnyanya omkhulu , wamema nabantu abanengi .
42014017	Ngesikhathi somnyanya , wathuma ikhoboka lakhe kobana liyokuthi kabamenyiweko , ‘ Yizani , koke sekulungile ! ’
42014018	Kodwana ngokufanako , boke bathoma ukuzilandula . Wokuthoma wathi , ‘ Ngiqeda ukuthenga isimu , yeke kumele ngiyoyibona . Uzangilibalela , angiphumeleli . ’
42014019	Wesibili wathi , ‘ Ngiqeda ukuthenga itjhumi leenkomo ezibotjhelwako , yeke ngisendleleni yokuzibona bona zidosa njani . Uzangilibalela , angiphumeleli . ’
42014020	Khonapho omunye naye wathi , ‘ Ngiqeda ukuthatha , ngaleyondlela angiphumeleli ukuza . ’
42014021	“ Ikhoboka labuyela ekosinalo layokubika . Umninikhaya wathukuthela khulu , wayala ikhoboka lakhe wathi , ‘ Phuma msinyana ungene eendledlaneni nemikghotheni yedorobho ubize abadududu , abarholopheleko , iimphofu neengoga . ’
42014022	Ikhoboka lathi , ‘ Kosami , ngiwuphethile umyalwakho , kodwana kusese nendawo . ’
42014023	Yeke ikosi yathi ekhobokeni layo , ‘ Phuma uye eendleleni nemikghotheni yemaphandleni , ubabize ukuze ikumbami igcwale .
42014024	Ngiyanitjela bona akakho noyedwa kilabo abamenyiweko ozakufumana ukunandipha komnyanyami ! ’ ”
42014025	Isiqubuthu esikhulu besikhamba noJesu , khonapho waphendukela kiso wathi :
42014026	“ Nanyana ngubani oza kimi kodwana angazondi uyise nonina , umkakhe nabantwana , abafowabo nabodadwabo , ngitjho nepilwakhe , angeze aba mfundi wami .
42014027	Nanyana ngubani ongatjathi isiphambano sakhe angilandele , angekhe aba mfundi wami .
42014028	“ Akhe sithi omunye wenu ufuna ukwakha umtlomogo . Akazokuhlala phasi ntange alinganise iindleko ukuze abone bonyana unemali eyaneleko yokuwakha bewuphele na ?
42014029	Ngambala nakube ubeka isisekelo kodwana angasakghona ukuqedelela , boke abakubonako lokho bazamphoqa
42014030	bathi , ‘ Umrhali lo uthome ukwakha , kodwana wangakghona ukuqeda ! ’
42014031	“ Namkha akhe sithi ikosi izilungiselela ukuya epini ukuyokulwa nenye ikosi . Ayizokuhlala phasi ntange bese icabangisise bona izakukghona ngamadoda aziinkulungwana ezilitjhumi ukujamelana nenamadoda aziinkulungwana ezimatjhumi amabili na ?
42014032	Nayingakghoniko , izakuthumela abazenda ekosini leyo isesekude , ikhombele bonyana kukhulunyiswane ngokuthula .
42014033	Ngokunjalo-ke , nanyana ngubani wenu ongatjhiyi koke anakho angeze aba mfundi wami . ”
42014034	“ Itswayi lilungile , kodwana nasele liqwatjhile , lingavuselelwa njani na ?
42014035	Alikalungeli iqulwani ngitjho nanyana kungaba msuqwa , liyalahlwa . Oneendlebe zokuzwa akezwe . ”
42015001	Nje-ke abathelisi nezoni boke bebabuthene kuJesu ukuzomuzwa .
42015002	Kodwana abaFarisi nabafundisi bomthetho baguguneka bathi : “ Umrhali lo wamukela izoni , agome nazo ! ”
42015003	Yeke uJesu wabatjela umfanekiso lo :
42015004	“ Akhe sithi omunye wenu unezimvu ezilikhulu bese ulahlekelwa ngeyodwa kizo . Akatjhiyi ezimatjhumi alithoba nethoba erhalawumbeni , akhambe ayokufuna elahlekileko abe ayifumane na ?
42015005	Athi angayifumana , athabe khulu , ayitjathe emahlombakhe
42015006	aye nayo ekhaya . Abizele abangani nabomakhelwana bakhe ndawonye athi kibo , ‘ Thabani kanye nami ; ngiyifumene imvu yami ebeyilahlekile ! ’
42015007	Nje-ke ngiyanitjela bona ngokunjalo kuzakuba khona ithabo elikhulu ezulwini ngesoni esisodwa esiphendukako kunalabo abamatjhumi alithoba nethoba abalungileko nabangadingi ukuphenduka . ”
42015008	“ Namkha akhe sithi-ke umfazi oneempaparwana ezilitjhumi zesiliva , ulahlekelwa ngesisodwa . Akakhanyisi isibani , athanyele ikumba , afunisise kuhle abe asifunyane na ?
42015009	Kuthi angasifumana , abizele abangani nabomakhelwana bakhe ndawonye athi kibo , ‘ Thabani kanye nami ; isipaparwana sami ebesilahlekile ngisifumene ! ’
42015010	Ngokunjalo ngiyanitjela bona kunethabo elikhulu phambi kweengilozi zakaZimu ngesoni esisodwa esiphendukako . ”
42015011	UJesu waraga wathi : “ Kwakhe kwaba khona umuntu onamadodana amabili .
42015012	Encani yathi kuyise , ‘ Baba , nginikela isabelo sami selifa . ’ Yeke wawahlukanisela ilifa .
42015013	Kwathi kungakabi malanga mangaki ngemva kwalapho , indodana encani yabutha koke enakho , yemuka yaya enarheni ekude . Nayifika lapho yathuthudlha loke ilifa layo ngokuphila umathanda .
42015014	Ngemva kobana isaphaze koke , kwaba khona indlala ekulu kiyo yoke inarha leyo . Nje-ke yathoma ukuswela .
42015015	Yeke yakhamba yayozithengisa kesinye sezakhamuzi zalapho . Sona sayithumela esiminaso kobana yeluse izavukazana zaso .
42015016	Yakhanukela ukuzisuthisa ngokudla kwezavukazana , kodwana akakho noyedwa owayipha okuthileko .
42015017	Kwathi nayiqaqulukako , yathi , ‘ Bangaki abaqatjhwa bakababa abadla kusale na ? Qala , mina indlala ingiphodlha kokufa lapha !
42015018	Yeke ngizakusuka ngiye kubaba , ngifike ngithi kuye : Baba , ngonile phambi kwezulu naphambi kwakho .
42015019	Angisafaneli ukubizwa ngendodanakho ; yewungithathe njengomunye wabaqatjhwa bakho . ’
42015020	Yasuka-ke yaya kuyise . “ Kodwana kuthe isesekude , uyise wayibona , wayirhawukela , wayigijimela wafese wayigona , wayincwanga emhlathini .
42015021	Indodana yathi kuye , ‘ Baba , ngonile phambi kwezulu naphambi kwakho . Angisafanelanga ukubizwa ngendodanakho . ’
42015022	Kodwana uyise wabiza amakhobokakhe wathi kiwo , ‘ Rhabani ! Lethani isambatho sakanokutjho niyembathise . Ifakeni idzilamnwana emunwenayo namapatlagwana eenyaweni .
42015023	Lethani ithole elinonisiweko nilihlabe . Asibeni nomnyanya sigidinge
42015024	ngombana indodanami le beyifile nje-ke iyaphila , beyilahlekile nje-ke itholakele . ’ Yeke bathoma ukugidinga .
42015025	“ Ngesikhatheso indodana ekulu beyisemasimini . Kwathi nayitjhidela ekhaya , yezwa kuvunywa ingoma kugidwa .
42015026	Yeke yabiza elinye lamakhoboka yabuza bona kwenzekani .
42015027	Lona lathi , ‘ Umfowenu ubuyile , nje-ke uyihlo umhlabele ithole elinonisiweko ngombana ubuye aphilile begodu aphephile . ’
42015028	“ Indodana ekulu yathukuthela khulu yabe yabhala ukungena ngendlini . Yeke uyise waphumela ngaphandle wayirabhela .
42015029	Kodwana yaphendula uyise yathi , ‘ Qala ! Yoke iminyaka le bengiseze ngikusebenzela njengekhoboka begodu azange khengiphule imiyalwakho . Khonapho azange khewungiphe ngitjho imbuzana yakombuzana bona nami ngizithabise nabangani bami .
42015030	Kodwana indodanakho le ethuthudlhe ipahlakho neengwadla , nayibuyela ekhaya uyihlabela ithole elinonisiweko ! ’
42015031	Uyise waphendula wathi , ‘ Ndodanami , uhlala unami soke isikhathi begodu koke enginakho ngekwakho .
42015032	Kodwana kufanele sigide sithabe ngombana umfowenu lo bekafile , kodwana gadesi uyaphila , bekalahlekile , kodwana ufunyenwe . ’ ”
42016001	UJesu watjela abafundi bakhe wathi : “ Kwakhe kwaba khona umuntu osikhumkani ogade anomphathi owasolwa ngokusaphaza ipahlakhe .
42016002	Yeke wambiza wathi kuye , ‘ Kuyini lokhu engikuzwako ngawe na ? Akhe uziphendulele ngokuphatha kwakho ngombana angeze bewusaba mphathi . ’
42016003	Umphathi wazitjela wathi , ‘ Alo ngizakwenzani-ke gadesi ? Ikosami ingemuka umsebenzami . Anginamandla angako wokulima begodu ngineenhloni zokukhombela .
42016004	Ngiyazi bonyana ngizakwenzani ukuze abantu bakwazi ukungamukela emizinabo nangilahlekelwa msebenzi lapha . ’
42016005	“ Yeke wabiza boke abantu abakoloda ikosakhe . Wabuza wokuthoma wathi , ‘ Uyikoloda kangangani ikosami na ? ’
42016006	Waphendula wathi , ‘ Iinkulungwana ezintathu zamalitha wamafutha we-oliva . ’ “ Umphathi wathi , ‘ Thatha nasi incwadakho yesikolodo , hlala phasi msinyana utlole bona yikulungwana namakhulu amahlanu . ’
42016007	Yeke wabuza wesibili wathi , ‘ Wena ukoloda kangangani ? ’ “ Yena wathi , ‘ Ikhulu lemigodla yekoroyi . ’ “ Umphathi wathi , ‘ Thatha nasi incwadakho yesikolodo , itlole ibe matjhumi abunane . ’
42016008	“ Ikosi yakhuza umphathayo onganaqiniso ngombana wenze ubugirikijani . Nje-ke abantu bephaseli banobugirikijani obukhulu ekusebenzeni kwabo nabantu abafana nabo kunabantu bokukhanya .
42016009	Yeke ngiyanitjela bona nisebenzise umnono wephaseli ukuzizuzela abangani ukuze kuthi nabuphelako , namukeleke ekuphileni okungapheliko .
42016010	“ Othembeke kokuncani , angathembeka nakokukhulu nongathembekiko kokuncani angeze athembeka kokukhulu .
42016011	Alo-ke , nangabe azange khenethembeke ekuphatheni umnono wephaseli , ningathenjwa njani ngomnono wamambala na ?
42016012	Nangabe anizange nethembeke entweni yomunye umuntu , ngubani ozaninikela ipahla bona ibe ngeyenu na ?
42016013	“ Akunakhoboka elingakhonza emakhosini amabili . Nakungasinjalo , lizokuzonda enye , lithande enye namkha lizinikele kenye , linyaze enye . Angekhe nalotjha uZimu nemali ngasikhathi sinye . ”
42016014	AbaFarisi abathanda imali bezwa koke lokho , bakokomeja uJesu .
42016015	UJesu wathi kibo : “ Nina nizenza abalungileko phambi kwamehlo wabantu , kodwana uZimu wazi iinhliziyo zenu . Lokho abantu abakuthathela phezulu , kusinyenyiso phambi kwakaZimu .
42016016	“ Umthetho nemitlolo yabaphorofidi kwamenyezelwa kufikela ngesikhathi sakaJwanisi . Soloko kwangesikhatheso , kutjhunyayelwa iindaba ezimnandi zombuso kaZimu , yeke , woke umuntu ufuhlezela ukungena endimeni leyo .
42016017	Kulula bonyana izulu nephasi kuphele kunobana kungawa ithorwana yomthetho .
42016018	“ Nanyana ngubani otlhala umkakhe bese uthatha omunye , uyahlobonga , nendoda ethatha umfazi otlhaliweko , iyahlobonga .
42016019	“ Bekunomuntu ebegade asikhumkani , ambatha izambatho ezibubende nezelineni ecolisiweko ngamalanga .
42016020	Esangweni lakwakhe bekubekwe isikhombeli ebekuthiwa nguLazaru , sikghamathele ikhwekhwe .
42016021	Besirhuluphela ukudobhelela iintshutshuru eziwa etafuleni lesikhumkanesi . Ngitjho nezinja bezifika zizokukhotha iinlonda zaso .
42016022	“ Kwafika isikhathi sokobana isikhombeli sihlongakale , iingilozi zafika zasithatha zasibeka hlanu kwaka-Abrahamu . Isikhumkani naso sahlongakala , sabulungwa .
42016023	Sathi nasisendaweni yabafileko lapha besihlunguphazeka khona , saqala phezulu , sabona u-Abrahamu kude le , anoLazaru hlanu kwakhe .
42016024	Sarhuwelela sathi , ‘ Baba Abrahamu ! Yewungirhawukele , uthumele uLazaru azokutlubhuza umunwakhe ngemanzini apholise ilimu lameli ngombana ngisebuhlungwini obukhulu ngemlilwenapha . ’
42016025	“ Kodwana u-Abrahamu wathi , ‘ Ndodana , khumbula bonyana esikhathini sakho sokuphila wanikelwa zoke izinto ezihle , uLazaru yena wafumana okumbi . Nje-ke uyaduduzwa lapha , kodwana wena usebuhlungwini .
42016026	Ngaphandle kwakho koke lokho , phakathi kwethu nawe kunerharha elikhulu , abafuna ukusuka nganeno beze ngapho abakghoni godu akakho nongeyamela nganeno . ’
42016027	Yeke isikhumkani sathi , ‘ Ngiyakurabhela baba , khona-ke thumela uLazaru ekhaya emzini kababa
42016028	ngombana nginabafowethu abahlanu . Akakhambe ayobayelelisa ukuze bangezi lapha endaweni yobuhlungu le . ’
42016029	“ U-Abrahamu wathi , ‘ Abafowenu banoMosi nabaphorofidi , ababalalele . ’
42016030	Isikhumkani saphendula sathi , ‘ Awa baba u-Abrahamu , kodwana nange kusuka othileko kabafileko aye kibo , bazakuphenduka . ’
42016031	Kodwana u-Abrahamu wathi , ‘ Nakube abakghoni ukulalela uMosi nabaphorofidi , angekhe baphenduka ngitjho nanyana kungavuka umuntu kabafileko . ’ ”
42017001	UJesu wathi ebafundini bakhe : “ Izinto ezenza abantu bone zimele ukubakhona , kodwana maye kiloyo eziza ngaye !
42017002	Bekungaba ngcono kuye bona kubotjhelelwe ilitje lokusila entanyenakhe aphoselwe ngelwandle , kunobanyana enze abancancanaba bone .
42017003	Yeke yelelani enikwenzako ! “ Nakube umfowenu uyona , mkhalimele ; naphendukako , mlibalele .
42017004	Nakube ukone kalikhomba ngelanga , eze kuwe kalikhomba athi , ‘ Ngiyaphenduka , ’ mlibalele . ”
42017005	Abapostoli bathi eKosini : “ Yandisa ukukholwa kwethu . ”
42017006	IKosi yaphendula yathi : “ Nakube beninokukholwa okungangembewu yemastadi , benizakuthi emthini womurbheyi lo , ‘ Ruthuka uyokutjaleka ngelwandle , ’ bewuzanilalela . ”
42017007	“ Akhe sithi omunye wenu unekhoboka elilima namkha elelusa izimvu . Bekazakuthi ekhobokenelo nalibuya esimini , ‘ Ngena uhlale phasi sigome ’ na ?
42017008	Esikhundleni salokho ubangekhe athi , ‘ Lungisa isidlo sami sakusihlwa , uzilungiselele bese ujama etafuleni mina lokha nangigoma bengisele , ngemva kwalapho-ke nawe ugome bewusele ’ na ?
42017009	Ubezalithokoza ikhoboka ngokwenza kwalo elikutjelwako na ?
42017010	Ngokunjalo-ke nani , nasele nenze koke enitjelwe bona nikwenze , kumele nithi , ‘ Simakhoboka anganabubhadekelo , senze umsebenzethu nje kwaphela . ’ ”
42017011	Lokha uJesu nasendleleni eya eJerusalema , wadlula hlangana neSamariya neGalile .
42017012	Kwathi nasangena ngemzini othileko , wahlangatjezwa madoda alitjhumi anobulwelwe bekhwekhwe . Ajamela kudanyana
42017013	arhuwelela athi : “ Jesu , Kosi , sirhawukele ! ”
42017014	UJesu wawabona wathi kiwo : “ Khambani niyoziveza kubaphristi . ” Kuthe asakhamba , ahlanjululwa .
42017015	Enye yawo yathi ingabona bonyana ipholile , yabuya idumisa uZimu ngelizwi elikhulu .
42017016	Yaziphosa eenyaweni zakaJesu , yamthokoza . Begade imSamariya .
42017017	UJesu wathi : “ Azange kuhlanjululwe woke wolitjhumi na ? Alo , aphi-ke amanye alithoba ?
42017018	Azange kufunyanwe namunye obuyako kobana azokudumisa uZimu ngaphandle komqhamuka lo na ? ”
42017019	Yeke wathi kuye : “ Sikima ukhambe , ukukholwa kwakho kukusindisile . ”
42017020	Kwathi bona abuzwe baFarisi bona umbuso kaZimu uzakuza nini , uJesu waphendula wathi : “ Umbuso kaZimu awuzi ngokuyelela kwenu okubukhali ,
42017021	namkha lokha abantu nabasithi , ‘ Naku lapha ukhona ’ , namkha ‘ Nakuya laphaya ’ ngombana umbuso kaZimu ungaphakathi kwenu . ”
42017022	Yeke wathi ebafundini bakhe : “ Isikhathi siyeza lapha nizakukhanukela khona ukubona elinye lamalanga weNdodana yoMuntu , kodwana anizulibona .
42017023	Abantu bazanitjela bathi , ‘ Qalani nanguya ! ’ namkha bathi , ‘ Qalani nangu ! ’ Ningagijimi ngemva kwabo .
42017024	INdodana yoMuntu ngelanga layo , izakufana nombani ophazima bewukhanyise umkayi ukusuka ngapha ukuya ngale .
42017025	Kodwana kufanele itlhage qangi , ilahlwe sizukulwanesi .
42017026	Njengombana gade kunjalo emihleni kaNowa , kuzakuba njalo nemihleni yeNdodana yoMuntu .
42017027	Abantu bebagoma , basela , bathatha begodu benda kufikela mhla uNowa angena khona ngemkhunjini . Yeke kwafika umthwalela , wabatjhabalalisa boke .
42017028	Kwaba njalo nangesikhathi sakaLothi . Abantu bebagoma begodu basela , bathenga begodu bathengisa , batjala begodu basakha .
42017029	Kodwana ngelanga uLothi asuka ngalo eSodoma , kwehla umlilo nesibabuli ezulwini , kwabaqothula boke .
42017030	Kuzakuba njalo-ke namhlana iNdodana yoMuntu ibonakaliswako .
42017031	“ Mhlokho ophezu kwephahla lekumbakhe angehliki aye ngekhaya athi uyokuthatha ipahlakhe . Ngokunjalo nosesimini angabuyeli kwakhe athi uyokuthatha okuthileko .
42017032	Khumbulani umkaLothi !
42017033	Loyo olinga ukuzuza ipilwakhe izamlahlekela . Loyo olahlekelwa yipilwakhe uzayibulunga .
42017034	Ngiyanitjela bona ngobusukobo , abantu ababili abazabe balele emsemeni owodwa , oyedwa uzakuthathwa , oyedwa atjhiywe .
42017035	Abafazi ababili bazabe basila ndawonye , oyedwa uzakuthathwa , oyedwa atjhiywe .
42017036	Amadoda amabili azabe asesimini , eyodwa izakuthathwa , eyodwa itjhiywe . ”
42017037	Abafundi bambuza bathi : “ Kuphi , Kosi na ? ” Wathi kibo : “ Lapha kunesidumbu khona , ubona ngamadlanga . ”
42018001	Yeke uJesu watjela abafundi bakhe umfanekiso abakhombisa bonyana bafanele bahlale bathandaza njalo bangapheli amandla .
42018002	Wathi : “ Emzini othileko bekunomgwebi obegade angesabi uZimu , anganandaba nabanye abantu .
42018003	Godu khona emzini loyo bekunomhlolokazi obekaphele aye kuye ayokubawa isizo athi , ‘ Yewungihlambulule kumjamelanami ! ’
42018004	Kwaba sikhathi eside alokhu angafuni . Kodwana ekugcineni wazitjela wathi , ‘ Ngitjho nanyana ngingamesabi uZimu namkha nginganandaba nabanye abantu ,
42018005	kodwana ngombana nakhu umhlolokazi lo uhlalele ukungifundekela , ngizakwenza bonyana afumane ubulungiswa ukuze angasangikhathaza ngokuza kwakhe lapha . ’ ”
42018006	IKosi yaraga yathi : “ Yizwani bona umgwebi ongakalungi uthini .
42018007	Alo , nithi uZimu angeze abazwela abakhethiweko bakhe , abalilela kuye imini nobusuku na ? Uzalokhu abaphayela ngeqadi na ?
42018008	Ngiyanitjela bona uzobazwela msinyana . Nokho-ke nitjho bona iNdodana yoMuntu mhla ibuyako izakufumana ukukholwa ephasinapha na ? ”
42018009	Godu wakhuluma umfanekiso lo kilabo ebebazethemba ngokulunga kwabo , banyaza boke abanye , wathi :
42018010	“ Abantu ababili benyukela ethempelini ukuyokuthandaza . Omunye bekumFarisi , omunye kumthelisi .
42018011	“ UmFarisi wajama , wazithandazela wathi , ‘ Zimu , ngiyakuthokoza ngombana mina angifani nabanye abantu : ababadlelezeli , abenzi bokumbi , iinhlobongi ngitjho naye umthelisi olapha lo .
42018012	Ngizila ukudla kabili ngeveke , ngikhupha umnikelo wokwetjhumi kwakho koke engikuzuzako . ’
42018013	“ Kodwana umthelisi wajamela kudanyana . Wahlulwa ngitjho nakuqala ezulwini , kodwana wabetha isandla phezu kwesinye wathi , ‘ Zimu , ngirhawukele , mina soni ! ’ ”
42018014	UJesu wathi : “ Ngiyanitjela bona umthelisi wabuyela ekhaya alungisisiwe phambi kwakaZimu kunomFarisi ngombana nanyana ngubani oziphakamisako uzakwehliswa , nozithobako uzakuphakanyiswa . ”
42018015	Abantu baletha abantwana kuJesu kobana abathinte . Kwathi lokha abafundi bakhe nababona lokho , babakhalimela .
42018016	Kodwana uJesu wabizela abantwana kuye wathi : “ Lisani abantwana beze kimi ningabakhandeli ngombana umbuso kaZimu ungewabanjalo .
42018017	Ngiqinisile ngiyanitjela bona nanyana ngubani ongekhe amukela umbuso kaZimu njengomntwana , angekhe angena kiwo . ”
42018018	Umbusi othileko wambuza wathi : “ Mfundisi olungileko , ngingenza njani ukuze ngizuze ukuphila okungapheliko na ? ”
42018019	UJesu wathi : “ Kubayini ungibize ngolungileko na ? Akakho noyedwa olungileko ngaphandle kwakaZimu kwaphela .
42018020	Uyayazi imiyalo , ‘ Ungahlobongi , ungabulali , ungebi , ungafakazi amanga , hlonipha uyihlo nonyoko . ’ ”
42018021	Umbusi loyo wathi : “ Koke lokho bengiseze ngikwenza kusukela ngisesemsana . ”
42018022	Kwathi bona uJesu ezwe lokho , wathi : “ Kusasele into eyodwa ekufanele uyenze . Thengisa koke onakho , wabele abatlhagileko , nje-ke uzakuba namagugu ezulwini . Ngemva kwalapho-ke ungilandele . ”
42018023	Kwathi bona ezwe lokho , watlhuwa khulu ngombana bekasikhumkani samambala .
42018024	UJesu wamqala wathi kuye : “ Kubudisi kangangani bona abantu abaziinkhumkani bangene embusweni kaZimu !
42018025	Ngambala kulula bona uzilume indololwani kunobana isikhumkani singene embusweni kaZimu . ”
42018026	Abantu abamzwako bambuza-ke bathi : “ Alo , ngubani-ke ongasindiswa na ? ”
42018027	UJesu wabaphendula wathi : “ Lokho okungenzekiko ebantwini kuyenzeka kuZimu . ”
42018028	UPitrosi wathi kuye : “ Qala , sitjhiye koke esinakho bona sikulandele ! ”
42018029	UJesu wathi kibo : “ Ngiqinisile ngiyanitjela bona akakho noyedwa otjhiye ikhaya lakhe namkha umkakhe , abafowabo , ababelethi bakhe nabantwabakhe ngebanga lombuso kaZimu ,
42018030	ozakubhalelwa kuzuza ipilo engapheliko ngokubuyelelwe kanengi esikhathinesi , nesikhathini esizako . ”
42018031	UJesu wabizela abafundi bakhe ngeqadi wathi kibo : “ Sizokwenyukela eJerusalema , lapho koke okutlolwe baphorofidi ngeNdodana yoMuntu kuzakuzaliseka khona .
42018032	Izakunikelwa kwabatjhili . Bazayiphoqa , bayithuke , bayikhafulele ngamathe , bayimadlhe bebayibulale .
42018033	Ngelanga lesithathu izakuvuka godu . ”
42018034	Kodwana abafundi bakhe akhange bazwisise nakunye kwalokho . Begade kufihlakele kibo bebangazi bonyana ukhuluma ngani .
42018035	Bekunesiphofu ebesihlezi ngeqadi kwendlela sikhombela lokha uJesu natjhidela eJerikho .
42018036	Kwathi nasizwa isiqubuthu sidlula , sabuza bona kwenzekani .
42018037	Basitjela bathi : “ UJesu weNazaretha uyadlula . ”
42018038	Sarhuwelela sathi : “ Jesu , Ndodana kaDavida , ngirhawukela ! ”
42018039	Abantu ebebaphambi kwaso basikhalimela bathi asithule . Kodwana sarhuwelela khulu , sathi : “ Ndodana kaDavida , ngirhawukela ! ”
42018040	UJesu wajama , wathi abasilethe kuye . Kwathi nasitjhidelako , uJesu wasibuza wathi :
42018041	“ Ufuna ngikwenzeleni na ? ” Samphendula sathi : “ Kosi , ngifuna ukubona . ”
42018042	UJesu wathi kiso : “ Bona ! Ukukholwa kwakho kukusindisile . ”
42018043	Khonokho sabona , besalandela uJesu sithokoza uZimu . Kwathi lokha boke abantu nababona lokho , nabo badumisa uZimu .
42019001	UJesu wangena eJerikho , wadabula khona .
42019002	Lapho bekunendoda ebekuthiwa nguZakewu imthelisi omkhulu begodu isikhumkani .
42019003	Yena wafuna ukubona bonyana uJesu lo ungubani , kodwana ngombana bekamfitjhani azange akghone ukumbona ngebanga lesiqubuthu .
42019004	Yeke wagijimela ngaphambili wayokukhwela emthini wamakhiwani wommango ngombana uJesu begade azokudlula lapho .
42019005	UJesu wathi nafika lapho , waqala phezulu wathi : “ Zakewu , rhaba wehle emthinapho ngombana ngifanele ngiyokuhlala ngakwakho namhlanjesi . ”
42019006	Yeke wehla msinyana , wamamukela ngethabo .
42019007	Boke abantu bakubona lokho , nje-ke bathoma ukunghonghoyila bathi : “ Ungene kobana abe myeni emzini wesoni ! ”
42019008	Kodwana uZakewu wasikima wathi eKosini : “ Qala , Kosi ! Nginikela abadududu isiquntu selifa lami khona nje , begodu nakube kukhona engimgalaje ngananyana yini , ngizakukhokhela ngokubuyelelwe kane kwalokho . ”
42019009	UJesu wathi : “ Namhlanjesi isindiso ingene kilelikhaya ngombana naye lo uyindodana ka-Abrahamu .
42019010	INdodana yoMuntu izele ukuzokufuna nokusindisa okulahlekileko . ”
42019011	Kuthe abantu basalalele lokho , uJesu waraga ngokubatjela umfanekiso ngombana begade aseduze kweJerusalema begodu abantu bebadlumbana bona umbuso kaZimu bewuzokuvela khonokho .
42019012	Wathi kibo : “ Umuntu obegade abelethwa emzini ohloniphekileko waya enarheni ekude ayokwenza bona abekwe ikosi bese uyabuya .
42019013	Yeke wabiza itjhumi lamanye wamakhobokakhe , wawanikela abomina . abalitjhumi wathi kiwo , ‘ Sebenzisani lokhu kufikela bengibuye . ’
42019014	Kodwana abantu bakhe bebamhloyile , yeke bathumela abazenda ngemva kwakhe bona bayokuthi , ‘ Asimfuni umuntu lo bona abe yikosethu . ’
42019015	“ Nanyana kunjalo , wabekwa waba yikosi , yeke wabuyela ekhaya . Khonokho wabiza amakhoboka ebegade awanikele imali ukuze afunyane bona azuzeni ngayo .
42019016	Lokuthoma leza lafika lathi , ‘ Kosi , umina wakho uzuze itjhumi ngaphezulu . ’
42019017	Wathi kilo , ‘ Wenze kuhle , khoboka lami elilungileko ! Njengombana wethembekile kokuncani , ngizakubeka bona uphathe amadorobho alitjhumi . ’
42019018	Lesibili nalo leza lathi , ‘ Kosi , abomina bakho bazuze abahlanu ngaphezulu . ’
42019019	Kilelo wathi , ‘ Uzakuphatha amadorobho amahlanu . ’
42019020	“ Yeke kweza elinye ikhoboka lathi , ‘ Kosi , nangu umina wakho , bengimfihlile ngimphuthele ngetjhila .
42019021	Bengikwesaba ngombana umumuntu olikhuni . Uthatha ongakakubeki , uvune ongakakutjali . ’
42019022	Wathi kilo , ‘ Ngizokugweba ngamagamakho wena khoboka elikhohlakeleko ndina . Angithi bewazi bonyana ngimumuntu olikhuni , ngithatha engingakakubeki , ngivune engingakakutjali ?
42019023	Alo , kubayini-ke ungazange usisise imalami ebulungelweni ukuze kuthi nangibuyako ngiyifunyane inenzalo na ? ’
42019024	“ Yeke wathi kilabo ebegade bajame lapho , ‘ Lemukeni umina lo , ninikele onabomina abalitjhumi . ’
42019025	Kodwana bamphendula bathi , ‘ Kosi , angithi loyo sele anabomina abalitjhumi ! ’
42019026	Wabaphendula wathi , ‘ Ngiyanitjela bona woke onokunengi , uzakuphiwa ngaphezu kwalokho , kodwana onganalitho yena , uzakwemukwa ngitjho nalokho anakho .
42019027	Nje-ke ngithi nakuzizitha zami ebezingafuni bona ngibe yikosi phezu kwazo , yeniziletheni lapha , nizibulale phambi kwamapha . ’ ”
42019028	UJesu watjho lokho wakhamba wayokungena eJerusalema .
42019029	Kuthe natjhidela eBhethifage neBhethaniya embundwini obewubizwa bona yintaba ye-Oliva , wathumela babili babafundi bakhe ,
42019030	wathi kibo : “ Khambani niye emzini ongaphambi kwenu , nizakuthi naningenako nifumane udumbana okungazange kukhwele muntu phezu kwakhe abotjhiwe . Mtjhaphululeni , nimlethapha .
42019031	Nakukhona onibuza athi , ‘ Nimtjhaphululelani ? ’ , nimtjele nithi , ‘ IKosi iyamdinga . ’ ”
42019032	Labo ebebathunyiwe bakhamba , bafunyana koke kunjengombana uJesu atjhwile .
42019033	Kwathi nabasatjhaphulula udumbana , umnikazi wababuza wathi : “ Nimtjhaphululelani udumbana na ? ”
42019034	Bamphendula bathi : “ IKosi iyamdinga . ”
42019035	Baletha udumbana loyo kuJesu , babeka izambatho zabo phezu kwakhe , bakhweza uJesu .
42019036	Kwathi nakhambako , abantu baqhisa izambatho zabo endleleni .
42019037	Nafika emehlelweni wentaba ye-Oliva , soke isiqubuthu sabafundi sathoma sadumisa uZimu ngetokozo , sihlokoma ngayo yoke imikarisomraro esiyibonileko ,
42019038	sathi : “ Ubusisiwe loyo ozako , iye , iKosi eza ebizweni lakaSomnini ! Ukuthula ezulwini nephazimulo keliphezulu ! ”
42019039	Yeke abanye babaFarisi hlangana nesiqubuthu bathi kuJesu : “ Mfundisi , khalimela abafundi bakhwaba ! ”
42019040	UJesu wabaphendula wathi : “ Ngiyanitjela bona nabathulako laba , amatje azakurhuwelela . ”
42019041	Kwathi natjhidelako , abona idorobho , walililela
42019042	wathi : “ Ngathana namhlanjesi bewusazi bona yini engakulethela ukuthula ! Kodwana kufihlekile emehlwenakho !
42019043	Uzakufikelwa malanga lapho izitha zakho zizakwakhela khona isiqabo , zikuzombeleze bezikuvimbezele mahlangothi woke .
42019044	Zizakumadlha phasi , wena nabantwana abangaphakathi kwemithangalakho . Azizokutjhiya ngitjho nalinye ilitje phezu kwelinye ngombana awuzange ulemuke isikhathi sokuza kwakaZimu kuwe ! ”
42019045	Yeke wangena ngethempelini wathoma ukuqotjha ebebathengisa .
42019046	Wathi kibo : “ Kutloliwe kwathiwa , ‘ Ikumbami izakuba yikumba yokuthandaza ’ kodwana nina niyenze irharha labahlanguli ! ”
42019047	Ngamalanga uJesu bekafundisa ngethempelini . Abaphristi abakhulu nabafundisi bomthetho kanye nabarholi babantu balinga ukumbulala .
42019048	Kodwana azange bafunyane indlela yokwenza lokho ngombana boke abantu babambelela emezwinakhe .
42020001	Kwathi ngelinye ilanga uJesu asafundisa abantu ngesirhodlweni sethempeli begodu atjhumayela iindaba ezimnandi , abaphristi abakhulu , abafundisi bomthetho kanye nabaphathi beza kuye
42020002	bathi : “ Sitjela bona uzenza ngaliphi igunya izintwezi ? Ngubani okuphe igunyelo na ? ”
42020003	UJesu wabaphendula wathi : “ Jamani-ke , nami khenginibuze umbuzo .
42020004	Akhe ningitjele , umbhabhadiso kaJwanisi bewubuya ezulwini namkha ebantwini na ? ”
42020005	Bakhulumisana babodwa ngalokho bathi : “ Nange singathi , ‘ Ezulwini ’ , uzosibuza athi , ‘ Alo , kubayini ningazange nimkholwe na ? ’
42020006	Godu sathi , ‘ Ebantwini ’ , abantwaba bazosikhanda ngamatje boke nje ngombana sele bakholwa bonyana uJwanisi bekamphorofidi . ”
42020007	Yeke baphendula bathi : “ Awa , asazi bona wabuyaphi . ”
42020008	UJesu wathi : “ Nami-ke angekhe nganitjela bona ngizenza ngegunyana lakabani izintwezi . ”
42020009	Waragela phambili watjela abantu umfanekiso lo : “ Umuntu watjala isidiribe , wasiqatjhisela abalimi abathileko , wakhamba ekhaya isikhathi eside .
42020010	Ngesikhathi sokuvuna , wathumela ikhoboka kubaqatjhi kobana bamuphe iinthelo zesidiribe . Kodwana abaqatjhabo balidula balibuyisela emuva limkhonoze .
42020011	Wathumela elinye ikhoboka ; nalwelo balidula bebaliphatha ngehlazo , balibuyisela emuva limkhonoze .
42020012	Wathumela ikhoboka lesithathu , balikhubaza bebaliphosela ngaphandle .
42020013	Yeke umninisidiribe wathi , ‘ Ngizokwenza njani na ? Ngizakuthumela indodanami engiyithandako , mhlambe yona bangayihlonipha . ’
42020014	Kodwana kwathi lokha abaqatjhi nabayibonako , bakhulumisana ngendaba le , bathi , ‘ Nasi indlalifa . Asiyibulaleni ukuze ilifa layo libe ngelethu ! ’
42020015	Yeke bayiphosela ngaphandle kwesidiribe , bayibulala . ” UJesu wabuza-ke wathi : “ Alo-ke umninisidiribe uzabenzani abaqatjhabo na ?
42020016	Uzakuza afese abulale abaqatjhabo , athathe isidiribe asinikele abanye . ” Kwathi abantu nabezwa lokho , bathi : “ Awa , akungabi njalo ! ”
42020017	Yeke uJesu wabaqala , wababuza wathi : “ Alo-ke , yini-ke ihlathululo yalokhu okutloliweko na ? “ ‘ Ilitje eladelwa babakhi libe ngeliqakathekileko ejikeni . ’
42020018	“ Woke owela phezu kwelitjelo uzakufahlaka abe ziincucwana , kodwana loyo eliwela phezu kwakhe uzokutshidlheka . ”
42020019	Abafundisi bomthetho nabaphristi abakhulu bafuna indlela yokumbamba khonokho ngombana bebasazi bona ukhulume umfanekiso lo alunganise kibo . Kodwana bebesaba abantu .
42020020	Bamtjheja ngelihlo elibukhali , bamthumelela ngeenhloli ezazenza inga zibabantu abathembekileko . Bebanethemba lokobana bazakubamba uJesu ngento ethileko angayitjho ukuze bakwazi ukumnikela emandleni negunyeni lababusi .
42020021	Yeke iinhlolezo zambuza zathi : “ Mfundisi , siyazi bona ukhuluma bewufundise okuliqiniso , begodu awukhethi ubuso kodwana ufundisa indlela kaZimu ngeqiniso .
42020022	Akhe usitjele kuhle bona sikhokhe umthelo wombusi omkhulu namkha njani na ? ”
42020023	Kodwana uJesu wawabona amaqhinga wabo wathi kibo :
42020024	“ Ngitjengisani abodenariyu . Mfanekiso nebizo lakabani leli na ? ” Baphendula bathi : “ Ngelombusi omkhulu . ”
42020025	Yeke uJesu wathi kibo : “ Arha-ke , nikelani umbusi omkhulu okungekwakhe noZimu okungekwakaZimu . ”
42020026	Bahluleka ukumcupha ngalokho akukhulume tjhatjhalazi . Bararwa yipendulwakhe , nje-ke bathula bathi du .
42020027	Yeke abanye babaSadusi , abathi akukho ukuvuka kwabafileko , beza kuJesu ngemibuzo
42020028	bathi : “ Mfundisi , uMosi wasitlolela bona indoda nayihlongakalako , itjhiye umfazi anganabantwana , umfowabo lendoda leyo kufanele angene umhlolokazi loyo , abelethele umfowabo abantwana .
42020029	Nje-ke bekunezelamani ezilikhomba . Wokuthoma wathatha umfazi , wahlongakala anganabantwana .
42020030	Wesibili wangena umhlolokazi loyo ,
42020031	kwaba njalo nangewesithathu , bekwaba ngewekhomba , bahlongakala boke njalo banganabantwana .
42020032	Ekugcineni kwazokuhlongakala umhlolokazi .
42020033	Alo , ekuvukeni kwabafileko , uzokuba mfazi kabani njengombana bekathethwe madoda alikhomba nje na ? ”
42020034	UJesu wabaphendula wathi : “ Abantu besikhathinesi bayathatha begodu bayenda .
42020035	Kodwana labo abazakufunyanwa balungele ukubandakanyeka esikhathineso nekuvukeni kwabafileko , angeze bathatha namkha bende
42020036	begodu abasoze bafa ngombana bazabe bafana neengilozi . Babantwana bakaZimu ngombana babantwana bokuvuka ekufeni .
42020037	Kodwana endabeni yemthini , ngitjho noMosi wabonisa bona abafileko bayavuka ngombana wabiza uSomnini bona nguZimu ka-Abrahamu , uZimu ka-Isaka noZimu kaJakopo .
42020038	Akasuye uZimu wabahlongakeleko , kodwana unguZimu wabaphilako . ”
42020039	Abanye babafundisi bomthetho baphendula bathi : “ Mfundisi , uphendule kuhle ! ”
42020040	Azange bekusaba khona ombuza eminye imibuzo .
42020041	UJesu wababuza wathi : “ Batjho njani bathi uKrestu uyiNdodana kaDavida na ?
42020042	Angithi uDavida ngokwakhe uthi encwadini yamaRhubo , “ ‘ USomnini wathi eKosinami : Hlala ngesidleni sami
42020043	bekube kulokha nangenza izitha zakho zibe sinabelo seenyawo zakho . ’
42020044	“ UDavida ngokwakhe umbiza ngeKosi . Alo , angaba yindodanakhe njani-ke na ? ”
42020045	Kuthe abantu boke basamlalele , uJesu wathi ebafundini bakhe :
42020046	“ Yelelani abafundisi bomthetho . Bathanda ukukhambakhamba bazakalele ngeemphuraphura , bathanda nokulotjhiswa eendaweni zokuthengisela begodu baneendawo ezingeziqakatheke khulu ngemasinagogini neendaweni ezihlonitjhwako emicimbini .
42020047	Barhiribidela iinkumba zabahlolokazi bese babukisa ngokwenza imithandazokazi emide . Abantu abanjalo bazokuhlunguphazwa khulu . ”
42021001	Kwathi uJesu naqalako , wabona iinkhumkani ziletha iminikelwazo ngethempelini .
42021002	Godu wabona nomhlolokazi odududu anikela ngeempaparwana zekoporo ezimbili ezincani khulu .
42021003	Wathi : “ Nginitjela iqiniso bona umhlolokazi odududu lo unikele ukwedlula boke abanye .
42021004	Boke abantwaba banikele ngokuthatha emnothwenabo ; kodwana yena ebuchakeni bakhe unikele ngakho koke aphila ngakho . ”
42021005	Abanye babafundi bakhe bebakhuluma ngendlela ithempeli libatjazwa ubuhle ngakhona , basitjho bona liqaleka kuhle kangangani ngamatje walo amahle nezipho ezinikelwe uZimu . Kodwana uJesu wathi :
42021006	“ Nakungilokho enikubona laphokhu , kuzokufika isikhathi lapha kungekhe kwasala khona ngitjho nelitje linye phezu kwelinye ; elinye nelinye lawo lizokugirizwa . ”
42021007	Bambuza uJesu bathi : “ Mfundisi , zizokwenzeka nini izintwezo na ? Zizokuba yini iimbonakaliso zokobana sele zizokwenzeka na ? ”
42021008	UJesu waphendula wathi : “ Tjhejani bona ningakhohliswa ngombana abanengi bazakuza ebizweni lami bathi , ‘ Nginguye ! ’ begodu , ‘ Yeke isikhathi sitjhidele ! ’ Kodwana ningabalandeli .
42021009	Nanizwa ngezipi nokuvukelana , ningethuki . Izintwezi kumele zenzeke qangi , kodwana isiphetho asizukufika msinyna . ”
42021010	Waraga wathi kibo : “ Isizwe sizakuvukela isizwe nombuso uvukele umbuso .
42021011	Kuzakuba khona ukusikinyeka kwephasi okukhulu , indlala namatshwenyeko iindawo ngeendawo , kube nezehlakalo ezethusako kanye neembonakaliso ezikulu ezivela ezulwini .
42021012	Kodwana ngaphambi kwakho koke lokho , bazonibamba bese bayanitlhorisa . Bazonisa emasinagogini neenkhungweni begodu nidoselwe phambi kwamakhosi nababusi , koke njalo kube ngebanga lami .
42021013	Ngalokho nizakuba bofakazi kibo .
42021014	Kodwana qedani nemikhumbulwenu bona ningakhathazeki isikhathi singakafiki ngokuthi nizozivikela njani .
42021015	Ngizonipha amezwi nokuhlakanipha okuzakwenza bona kungabikho noyedwa wabajamelani benu ozakukghona ukuphikisana namkha ukuphambana nakho .
42021016	Nizokukhatjhelwa ngitjho nangani babelethi benu , abafowenu , iinhlobo zenu nabangani benu ; begodu abanye benu bazakubulawa ngibo .
42021017	Boke bazonihloya ngebanga lami .
42021018	Kodwana akunasihluthu nasinye seenhloko zenu esizakulahleka .
42021019	Ngokubambelela kwenu nizakuzuza ipilo . ”
42021020	“ Lokha nanibona iJerusalema iragelelwe mabutho , nizakwazi bona ukubhujiswa kwayo sekutjhidele .
42021021	Yeke akuthi labo abaseJudiya babalekele eentabeni , abangaphakathi kwalo baphume , nalabo abasemaphandleni bangangeni kilo .
42021022	Ngambala lesi kusikhathi sesibetho nokuzaliseka kwakho koke okutloliweko .
42021023	Maye kuzokwesabeka kangangani emihleni leyo ebafazini abazithweleko nabamunyisako ! Kuzokubakhona ukutshwenyeka okukhulu enarheni nobukhali phezu kwabantwaba .
42021024	Abanye bazokubulawa ngesabula , abanye benziwe iimbotjhwa kizo zoke izizwe . IJerusalema izakugadangelwa phasi ngabatjhili kufikela lapha isikhathi sabo siphela khona . ”
42021025	“ Kuzokuba khona iimbonakaliso elangeni , enyezini neenkwekwezini . Ephasini , izizwe zizakuba sesizini begodu zikhene lokha ilwandle nalihlokomako begodu likhiphizela .
42021026	Abantu bazakuyatha ngevalo ngalokho okuzokwehlela iphasi loke ngombana umkhambathi wezulu uzakunyakaziswa .
42021027	Ngesikhatheso bazakubona iNdodana yoMuntu isiza elifwini ngamandla nangephazimulo ekulu .
42021028	Lokha izintwezi nazithoma ukwenzeka , sikimani niphakamise iinhloko zenu ngombana ukuhlengwa kwenu kutjhidele . ”
42021029	Yeke uJesu wabatjela umfanekiso lo : “ Qalani umuthi wamakhiwani nayo yoke eminye imithi .
42021030	Lokha nayitlhurha amakari , nani niyazibonela begodu niyazi bonyana ihlobo selitjhidele .
42021031	Ngokunjalo-ke nani nanibona izintwezi zisenzeka , niyazi bona umbuso kaZimu sewutjhidele .
42021032	“ Ngiqinisile ngiyanitjela bona isizukulwanesi angeze sadlula kungakenzeki zoke izintwezi .
42021033	Izulu nephasi kuzadlula , kodwana amezwami angekhe adlula . ”
42021034	“ Yelelani , nakungasinjalo , iinhliziyo zenu zizakudisibezwa kurhiribidela , kudakwa kanye neemfiso zepilo . Ilangelo lizanembatha njengesifu ningakatjheji .
42021035	Lizakwembatha boke abahlala ebusweni bephasi loke .
42021036	Yeke hlalani nilindile , nithandaze njalo ukuze nikghone ukuphunyurha koke okuzokwenzeka nokobana nikghone ukujama phambi kweNdodana yoMuntu . ”
42021037	Ilanga nelanga uJesu bekafundisa ethempelini , kuthi njalo nakuhlwako aphume ayokulala entabeni ye-Oliva .
42021038	Njalo ekuseni , boke abantu bephele baye ngethempelini bayomlalela .
42022001	Nje-ke umnyanya wesiKwa esinganaNgumelo ebekuthiwa yiPhasika besele utjhidele .
42022002	Abaphristi abakhulu nabafundisi bomthetho bebafuna indlela yokususa uJesu ngombana begade besaba abantu .
42022003	Kodwana uSathana wangena kuJudasi okuthiwa ngu-Iskariyodi , ongomunye wabafundi abalitjhumi nambili .
42022004	Yena wakhamba wayokukhuluma nabaphristi abakhulu neenkhulu zethempeli bona angamkhaphela njani uJesu .
42022005	Bathaba kwamambala , bavuma bona bazamkhokhela .
42022006	UJudasi wakuvuma lokho , wathoma ukufuna ithuba lokunikela ngoJesu kibo , isiqubuthu singekho .
42022007	Lafika-ke ilanga lomnyanya wesiKwa esinganaNgumelo lapha bekuzokuhlatjwa khona imvana yePhasika .
42022008	UJesu wathumela uPitrosi noJwanisi wathi : “ Khambani niyokwenza amalungiselelo ukuze sigome iPhasika . ”
42022009	Bambuza bathi : “ Bewufuna siyokulungiselela kuphi na ? ”
42022010	Wabaphendula wathi : “ Kuzakuthi naningena ngedorobheni , nihlangatjezwe mumuntu athwele umjeka wamanzi . Mlandeleni beniyokungena emzini angena kiwo ,
42022011	nithi kumninimuzi loyo , ‘ Umfundisi uyabuza bona liphi ilawu labayeni lapha azakugomela khona iPhasika nabafundi bakhe na ? ’
42022012	Uzanikhombisa ilawu elikhulu elingaphezulu , elinepahla . Yenzani lapho-ke amalungiselelo . ”
42022013	Bakhamba , bafumana kunjengombana uJesu bekabatjelile . Yeke balungiselela iPhasika .
42022014	Kwathi nakufika isikhathi , uJesu nabafundi bakhe bazigedla etafuleni .
42022015	Wathi kibo : “ Bengithande khulu bona ngigome iPhasikeli nani ngaphambi kobanyana ngitlhagiswe !
42022016	Ngambala ngiyanitjela bona angekhe ngaligoma godu bekube kulapha lizaliseka khona embusweni kaZimu . ”
42022017	Nje-ke wathatha ikapho , wathokoza uZimu , ngemva kwalapho wathi : “ Thathani lokhu nirhamulisane ,
42022018	ngombana ngiyanitjela bona angeze bengisasela godu esithelweni sesidiribe bekube kumhlana kufika umbuso kaZimu . ”
42022019	Yeke wathatha isikwa , wathokoza uZimu , wasihlephula wabanikela , asithi : “ Lokhu kumzimbami , onikelwe nina . Yenzani lokhu ukuze ningikhumbule . ”
42022020	Ngokunjalo , kwathi ngemva kwesidlo santambama , wathatha ikapho wabanikela , asithi : “ Ikapho le isivumelwano esitjha eengazini zami ezithululelwa nina .
42022021	“ Kodwana qalani , isandla saloyo ozongikhaphela sinami etafulenapha .
42022022	INdodana yoMuntu izokukhamba njengombana sele kuquntiwe , kodwana maye kiloyo muntu oyikhaphelako ! ”
42022023	Yeke bathoma ukubuzana babodwa bonyana ingaba ngubani hlangana nabo ozokwenza lokho .
42022024	Kwaqubuka ipikiswano phakathi kwabo kobana ngubani wabo othathwa bona ngomkhulu .
42022025	UJesu wathi kibo : “ Amakhosi wabatjhili abusa phezu kwabo , bese kuthi labo abanegunya phezu kwabo bazibize bona babasekeli babo .
42022026	Kodwana anikameli ukuba njalo . Esikhundleni salokho , omkhulu phakathi kwenu kumele abe njengomncani bese kuthi obusako abe njengosebenza etafuleni .
42022027	Ngubani omkhulu na ? Ngiloyo ohlezi etafuleni namkha ngiloyo osebenzako na ? Akusingiloyo osetafuleni ? Kodwana mina ngiphakathi kwenu njengaloyo osebenzako .
42022028	“ Nina ningilabo abangisekeleko ekulingweni kwami .
42022029	Nje-ke nginethwesa umbuso njengombana noBaba angethwese wona
42022030	ukuze nigome benisele etafuleni lami embuswenami , nihlale eenhlalweni zobukhosi , nigwebe iinkoro ezilitjhumi nambili zakwa-Israyeli . ”
42022031	UJesu wathi : “ Simoni , Simoni ! Qala , uSathana ukhombele ukukuhlunga njengekoroyi ,
42022032	kodwana ngikuthandazele Simoni kobana ukukholwa kwakho kungabhalelwa . Wena-ke nasele uphendukile , uqinise abafowenu . ”
42022033	UPitrosi waphendula wathi : “ Kosi , ngilungele ukuya nawe ngesikhungweni nekufeni ! ”
42022034	UJesu waphendula wathi : “ Ngiyakutjela Pitrosi , ngaphambi kobana umkukurumbu ulile namhlanjesi uzabe sele ungiphike kathathu bona awungazi . ”
42022035	Yeke uJesu wabuza abafundi bakhe wathi : “ Mhlana nginithume ninganasikhwama , imbada namapatlagwana nakhe naswela okuthileko na ? ” Bamphendula bathi : “ Azange . ”
42022036	UJesu wathi : “ Kodwana kwanjesi onesikhwama akasithathe , nonembada ayithathe , onganasabula akathengise isambatho sakhe ayoyithenga .
42022037	Ngambala ngithi kini umtlolo lo kumele uzaliseke kimi , ‘ Wabalwa kanye nezoni . ’ Iye okutlolwe ngami kuyazaliseka . ”
42022038	Abafundi bamphendula bathi : “ Qala , Kosi , nanzi iinsabula ezimbili . ” UJesu wathi : “ Kwanele . ”
42022039	UJesu waphuma emzini njengokujayelekileko waya entabeni ye-Oliva , abafundi bakhe bamlandela .
42022040	Kwathi nabafika endaweni leyo , wathi kibo : “ Thandazani bona ningangeni ekulingweni . ”
42022041	Yeke wasuka kibo waba sebangeni elingaba kuphoswa kwelitje , waguqa , wathandaza
42022042	wathi : “ Baba , nawuthandako susa ikapho le kimapha , nokho kungabi ngentandwami kodwana kwenziwe yakho . ”
42022043	Kweza kuye ingilozi ivela ezulwini yamqinisa .
42022044	Kwathi asebuhlungwini njalo , waqinisela khulu emthandazweni , umjulukwakhe waba njengamathosi weengazi athontela equlwanini .
42022045	Kwathi bona asikime lapha begade athandaza khona , walunga ebafundini bakhe , wabafumana balele , badiniwe ngokudabuka .
42022046	Wathi kibo : “ Nilaleleni na ? Sikimani nithandaze , khona ningazukungena ekulingweni . ”
42022047	Kwathi asakhuluma , kwafika isiqubuthu sirholwa mumuntu ebekuthiwa nguJudasi nebegade angomunye wabafundi abalitjhumi nambili . Weza kuJesu kobana amncwange emhlathini .
42022048	Kodwana uJesu wathi kuye : “ Judasi , ukhaphela iNdodana yoMuntu ngokuyincwanga na ? ”
42022049	Kwathi bona abafundi ebebanoJesu babone bonyana kuzokwenzekani , babuza bathi : “ Kosi , sibamadlhe ngeensabula zethu na ? ”
42022050	Khonapho omunye wabo wakhekhebula ngesabula indlebe yangesidleni yekhoboka lomphristi omkhulu .
42022051	Kodwana uJesu wathi : “ Kwanele lokho ! ” Wathinta indlebe yekhobokelo , walipholisa .
42022052	Yeke uJesu wathi kubaphristi abakhulu , iinkhulu zethempeli nakubaphathi ebebazombamba : “ Ngimrholi wabokanabo kobana ningabeze ningiphumele ngeensabula nangeembhuku na ?
42022053	Benginani ngesirhodlweni sethempeli woke amalanga , azange niphakamisele isandla phezu kwami . Kodwana lesi sikhathi senu namandla wobumnyama . ”
42022054	Yeke bambamba uJesu bakhamba naye bamusa ngekumbeni yomphristi omkhulu . UPitrosi walandela kudanyana .
42022055	Babasa umlilo ekabeni yesirhodlo , bahlala phasi botha ndawonye . UPitrosi naye weza wazokotha kanye nabo .
42022056	Ikhobokakazi lambona ahlezi emlilweni . Lamqalisisa lathi : “ Umrhali lo gade anaye ! ”
42022057	Kodwana uPitrosi waphika wathi : “ Heyi wena mfazi , angimazi umuntu loyo ! ”
42022058	Ngemva kwesikhatjhana omunye wambona wathi : “ Wena ungomunye wabo ! ” Kodwana uPitrosi waphendula wathi : “ Madekhethu , ngithi angisuye ! ”
42022059	Ngemva kwe-awara , omunye naye wayiqinisa indaba le wathi : “ Ngambala umrhali lo bekakhamba naye ngombana naye umGalile ! ”
42022060	Kodwana uPitrosi waphendula wathi : “ Heyi wena ndoda ndina , angazi bona ukhuluma ngani ! ” Khonapho asakhuluma njalo , umkukurumbu walila .
42022061	IKosi yaphenduka yaqala poro kuPitrosi . UPitrosi wakhumbula ilizwi iKosi elikhulume kuye lokuthi : “ Ngaphambi kobana umkukurumbu ulile namhlanjesi , uzabe sele ungiphike kathathu . ”
42022062	Waphumela ngaphandle , walila kabuhlungu .
42022063	Amadoda ebegade aqaphe uJesu amphoqa abe ambetha .
42022064	Ambopha ngetjhila emehlweni athi : “ Phorofida ! Ngubani okubethileko ? ”
42022065	Ambiza ngeenhlamba ezinengi .
42022066	Kwathi bona kuse , isigungu sabaphathi babantu , abaphristi abakhulu kanye nabafundisi bomthetho bahlangana ndawonye , uJesu walethwa phambi kwabo .
42022067	Bathi kuye : “ Nakube unguKrestu , yewusitjele . ” Wabaphendula wathi : “ Nanginganitjela , angekhe nangikholwa .
42022068	Begodu nanginganibuza , angekhe nangiphendula .
42022069	Kodwana kusukela gadesi , iNdodana yoMuntu izakuhlaliswa ngesidleni sakaZimu uMninimandlawoke . ”
42022070	Boke bathi : “ Alo-ke , uyiNdodana kaZimu na ? ” Wabaphendula wathi : “ Kunjengombana nisitjho . ”
42022071	Yeke godu bathi : “ Alo , sisafunelani obunye ubufakazi na ? Angithi sele sizizwele asitjho ngomlomakhe ! ”
42023001	Yeke , woke umkhambathi wasikima , wamdosela kuPilatu .
42023002	Bathoma ukumsola ngomlandu bathi : “ Sifumene umuntu lo akhohlisa isizwe sekhethu . Ujamelene nokukhokhwa komthelo wombusi omkhulu , begodu ukhamba azitjho bona yena unguKrestu . ”
42023003	UPilatu wambuza wathi : “ Uyikosi yamaJuda na ? ” UJesu wamphendula wathi : “ Iye , kunjengombana usitjho . ”
42023004	Yeke uPilatu wathi kumphristi omkhulu nesiqubuthwini : “ Angisifumani isizathu sokuthwesa indoda le umlandu . ”
42023005	Kodwana baphikelela bathi : “ Idlhadlhabalisa abantu kilo loke leJudiya ngefundiswayo le . Ithome le eGalile kwanjesi sele ilapha . ”
42023006	Ekuzweni kwakhe lokho , uPilatu wabuza bona umuntu lo mGalile na ?
42023007	Kwathi bona alemuke bonyana uJesu bekangaphasi kwelawulo lakaHerode , wamthumela kuHerode ogade aseJerusalema isikhatheso .
42023008	UHerode wathaba kwamambala lokha nabona uJesu ngombana besele kusikhathi eside amfuna . Ukuya ngalokho ebekakuzwe ngaye , begade anethemba lokobana uzambona asenza imikarisomraro .
42023009	Yeke uHerode wabuzabuza uJesu imibuzo eminengi , kodwana akhange amphendule .
42023010	Abaphristi abakhulu nabafundisi bomthetho bebajame ubuhlomohlomo lapho basola uJesu kumbi ngomlandu .
42023011	UHerode namajoni wakhe bahlekisa ngaye bebamphoqa . Bamembathisa ingubo ehle , bambuyisela kuPilatu .
42023012	Mhlokho uHerode noPilatu baba bangani , ngaphambi kwalokho gade bazizitha .
42023013	UPilatu wabizela ndawonye abaphristi abakhulu , ababusi kanye nabantu ,
42023014	wathi kibo : “ Ningilethele umuntu lo , nathi utjitjizela abantu bona bahlubuke . Yeke ngimhlolisisile phambi kwenu noke , angisifumani isizathu sokumsola kwenu ngomlandu .
42023015	NoHerode azange amfumane amlandu ngombana nakhu umbuyisele kithi . Njengombana nani nibona nje , umuntu lo akakenzi ilitho bonyana angabulawa .
42023016	Ngalokho ngizakuthi akarithwe bese ngiyamtjhaphulula . ”
42023017	Ubegade akatelelekile bona abatjhaphululele isibotjhwa sinye njalo ngomnyanya wePhasika .
42023018	Isiqubuthu soke sarhuwelela ngalizwi linye sathi : “ Yewusisusele thina ngomuntu lo ! Sitjhaphululela uBharabhasi ! ”
42023019	UBharabhasi bekadlhunywe ngesikhungweni ngebanga lomguruguru obegade ungedorobheni kanye nokubulala .
42023020	UPilatu bekafuna ukuthukulula uJesu , yeke wakhuluma nesiqubuthu godu .
42023021	Kodwana salokhu sirhuwelela sisithi : “ Mbethele ! Mbethele esiphambanweni ! ”
42023022	Wakhuluma nabo ihlandla lesithathu wathi : “ Kubayini ? Ngibuphi ubelelesi abenzileko na ? Azange ngifunyane kuye iinzathu zokumgweba isigwebo sokufa ! Yeke ngizakuthi akabethwe bese ngimtjhaphulule . ”
42023023	Kodwana ngokurhuwelela okukhulu bathi akabethelwe esiphambanweni , yeke ukurhuwelela kwabo kwaphumelela .
42023024	UPilatu waqunta ukubanikela abakufunako .
42023025	Watjhaphulula umuntu obegade afakwe ngesikhungweni ngebanga lokubanga umguruguru nokubulala , yena loyo abambawileko , wanikela uJesu entandwenabo .
42023026	Kwathi nabakhamba naye njalo , bahlangana noSimoni weSirene , ebegade asiya ngemzini avela ngaphandle . Bathatha isiphambano bamthwesa sona kobana alandele uJesu .
42023027	Isiqubuthu esikhulu sabantu samlandela , kukhona nabafazi ebebalila bamrhahlawulela .
42023028	UJesu waphendukela ngakibo wathi : “ Madodakazi weJerusalema ! Ningangilileli , kodwana zilileleni nina nabantwabenu .
42023029	Mbala isikhathi siyeza lapha nizakuthi khona , ‘ Babusisiwe abafazi abaziinyumba , iimbeletho ezingazange zibelethe , namabele angazange amunyise ! ’
42023030	Yeke “ bazokuthi eentabeni , ‘ Sigubuzesani ! ’ bese bathi emibundwini , ‘ Sigirikelani ! ’
42023031	“ Nakube abantu benza lokhu emthini omanzi , kuzakwenzakani-ke kowomileko na ? ”
42023032	Amadoda amanye amabili ebegade aziinlelesi , nawo athathwa kanye naye kobana ayokubulawa .
42023033	Kwathi nabafika endaweni ekuthiwa liKhakhayi , bambethela lapho kanye neenlelesi . Esinye ngesidleni , esinye ngesinceleni .
42023034	UJesu wathi : “ Baba , balibalele ngombana abakwazi abakwenzako . ” Bahlukaniselana izambatho zakhe ngokwenza ifumbe .
42023035	Abantu bajama , babukela . Nakubabusi bona bebamphoqa nokumphoqa bathi : “ Wasindisa abanye , akazisindise-ke nakube mbala unguKrestu kaZimu , ongoKhethiweko . ”
42023036	Amajoni nawo akhuphuka , afese amphoqa . Amnikela iwayini elinesibharha
42023037	athi kuye : “ Nakube uyikosi yamaJuda , zisindise ! ”
42023038	Ngehla kwakhe bekutlolwe amezwi la : LE YIKOSI YAMAJUDA .
42023039	Esinye seenlelesi ebesibethelwe lapho samthela ngeenhlamba sathi : “ AwusinguKrestu na ? Zisindise bese usindisa nathi ! ”
42023040	Esinye iselelesi sasikhalimela sathi : “ Awumesabi uZimu na ? Angithi nawe ulapho nje ngesigwebo esifanako ?
42023041	Thina sibethwa ngokusifaneleko ngokwezenzo zethu . Kodwana indoda le ayikenzi ilitho elimbi . ”
42023042	Yeke sathi kuJesu : “ Jesu , ungikhumbule nawufika embuswenakho ! ”
42023043	UJesu wathi kiso : “ Ngiqinisile ngiyakutjela bona namhlanjesi uzakuba nami ePharadesi . ”
42023044	Besele kuyisimbi yetjhumi nambili emini , ubumnyama bembatha yoke inarha bekwaba yisimbi yesithathu ngemva kwedina
42023045	ngombana ilanga lafiphala . Kwathi irharideni lethempeli latlebhuka phakathi .
42023046	UJesu warhuwelela khulu wathi : “ Baba , nginikela umphefumulwami ezandleni zakho ! ” Wathi bona atjho njalo , wahlongakala !
42023047	Umphathimabutho wathi nabona okwenzekileko , wadumisa uZimu , wathi : “ Kwamambala umuntu lo bekalungile ! ”
42023048	Kwathi bona boke abantu ebegade babuthene lapho ukuzokubukela , babone okwenzekileko , bathwala imikhono ehloko , baphadlhalala .
42023049	Kodwana boke ebegade bamazi , nabafazi abamlandelako bavela eGalile , bajamela kude , babukela koke lokhu kusenzeka .
42023050	Bekunendoda ebekuthiwa nguJosefa , alilunga lesigungu begodu ayindoda elungileko neqotho .
42023051	Yena akazange azihlanganise nesiqunto kanye nesenzo sabo . Bekavela eJudiya edorobheni le-Arimathiya , alindele umbuso kaZimu .
42023052	Waya kuPilatu wayokubawa isidumbu sakaJesu .
42023053	Yeke wasethula isidumbu sakaJesu , wasiphuthela ngetjhila , wasibulunga ngethuneni ebelikghedlhwe edwaleni ebelingazange lisetjenziswe .
42023054	Bekulilanga lokulungiselela iSabatha ebesele lizokuthoma .
42023055	Abafazi ebegade beze noJesu basuka eGalile balandela uJosefa , babona ithuna nangendlela umzimba kaJesu bewulaliswe ngakhona kilo .
42023056	Yeke babuyela ekhaya bayokulungisa amakha wokuzesa isidumbu sakhe . Kodwana baphumula ngeSabatha njengokutjho komyalo .
42024001	Elangeni lokuthoma leveke , ngovivi , abafazi bathatha amakha ebebawalungisile , baya ethuneni .
42024002	Bafumana ilitje ebelivale ithuna ligediwe ,
42024003	kodwana nabangenako , azange basifumane isidumbu seKosi uJesu .
42024004	Kwathi basararekile ngalokho , khonapho kwaba khona amadoda amabili embethe izambatho eziphazima njengombani ajame hlanu kwabo .
42024005	Ngokwesaba okukhulu , abafazi bahloma iinhloko phasi , kodwana amadoda lawo athi kibo : “ Nifunelani ophilako hlangana nabafileko na ?
42024006	Akakho lapha , uvukile ! Khumbulani bona wathini kini lokha nasese nani eGalile .
42024007	Angithi wathi , ‘ INdodana yoMuntu kufanele inikelwe ezandleni zezoni , ibethelwe esiphambanweni , kuthi ngelanga lesithathu ivuke . ’ ”
42024008	Yeke bakhumbula amezwakhe .
42024009	Bathi nababuya ethuneni , batjela abafundi abalitjhumi nanye kanye nabanye zoke iindabezi .
42024010	Begade kunguMariya Magdalina , uJwana , noMariya unina kaJakopo kanye nabanye abatjela abapostoli iindabezi .
42024011	Kodwana abapostoli azange bakholwe abafazaba ngombana kibo amezwabo azwakala kuyintolwani nje kwaphela .
42024012	Nanyana kunjalo , uPitrosi weqa wagijimela ethuneni . Wafika wagugubala , wabona itjhila lilodwa linganamuntu . Wabuyela emuva ararekile ngokwenzekileko .
42024013	Yeke khona mhlokho abalandeli ababili bakaJesu gade basiya emzini ebekuthiwa yi-Emawusi , kulibanga elingaba makhilomitha alitjhumi nanye ukusuka eJerusalema .
42024014	Bebakhamba bakhuluma ngakho koke okwenzekileko .
42024015	Kwathi basakhuluma njalo babonisana ngezintwezi , uJesu ngokwakhe watjhidela wakhambisana nabo ;
42024016	kodwana kwafihleka kibo kobana bamazi .
42024017	UJesu wathi kibo : “ Nikhulumisana ngani ekhambeni lenweli na ? ” Bajama , ubuso babo bukhathazekile .
42024018	Omunye wabo ebekuthiwa nguKleyopasi , wambuza wathi : “ Senguwe kwaphela isikhambi lapha eJerusalema esingaziko ngezinto ezenzeke lapha amalangana la na ? ”
42024019	Wabuza wathi : “ Zizinto bani lezo ? ” Bamphendula bathi : “ Zizinto ezenzeka kuJesu weNazaretha . Begade amphorofidi , anamandla ngelizwi nangezenzo phambi kwakaZimu nebantwini boke .
42024020	Abaphristi abakhulu nababusi bamnikela kobana agwetjelwe ukufa , yeke bambethela esiphambanweni .
42024021	Kodwana besinethemba lokobona ungiloyo ozokuhlenga u-Israyeli . Okukhulu-ke kukuthi sele kulilanga lesithathu kwenzekile lokhu .
42024022	Phezu kwalokho abafazi besiqhema sethu basimangazile . Baye ethuneni ngamasa ekuseni nje
42024023	kodwana akhange bafunyane umzimbakhe . Babuyile-ke bazositjela bona babone umbono weengilozi ezibatjele bona uvukile , uyaphila .
42024024	Yeke abanye besiqhema sethu bayile ethunenapho , bafumana kunjengombana abafazi bebatjhwile , kodwana yena azange bambone . ”
42024025	Yeke uJesu wathi kibo : “ Maye niziindlhayela kangangani ! Nibuthaka eenhliziyweni ukukholwa koke okwakhulunywa baphorofidi !
42024026	Kanti uKrestu ubekangakafaneli adlule emtlhagweni lo ngemva kwalapho-ke angene ephazimulwenakhe na ? ”
42024027	Yeke uJesu wabahlathululela bona kwathiwani ngaye kiyo yoke imitlolo ecwengileko , kusukela emthethweni kaMosi nakiyo yoke imitlolo yabaphorofidi .
42024028	Kuthe nasele batjhidele emzini ogade beze kiwo , uJesu wenza sengathi udlulela phambili .
42024029	Kodwana bamrabhela bathi : “ Hlala nathi , qala sekuhlwile . Ilanga selitjhingile . ” Yeke wangena , wahlala nabo .
42024030	Kwathi nasetafuleni kanye nabo wathatha isikwa , wathokoza uZimu , wasihlephula wabapha .
42024031	Yeke amehlwabo avuleka , khonapho bamazi , kodwana wanyamalala emehlwenabo .
42024032	Babuzana bathi : “ Iinhliziyo zethu bezingavuthi ngaphakathi kwethu lokha nakhuluma nathi endleleni nazasihlathululela imitlolo na ? ”
42024033	Basikima khonokho babuyela emuva eJerusalema . Lapho bafumana abafundi abalitjhumi nanye nalabo ebebanabo bahlangene ndawonye
42024034	basithi : “ Kuliqiniso ! IKosi ivukile beyazibonakalisa kuSimoni . ”
42024035	Yeke ababili bademba ngalokho okwenzeke endlelenabo nangendlela amehlwabo avuleke ngakhona lokha uJesu nahlephula isikwa .
42024036	Kwathi nabasakhuluma ngezintwezi , uJesu ngokwakhe wajama hlangana nabo wathi kibo : “ Ukuthula akube nani ! ”
42024037	Barareka bethukile , badlumbana bona babona isipuku .
42024038	Kodwana wathi kibo : “ Nikhathazekeleni na ? Kubayini kuvuka ukuzaza emikhumbulweni yenu na ?
42024039	Qalani izandla zami neenyawo zami . Ngimi ngenyama ! Ngikghwathani nizizwele ngokwenu , isipuku asinanyama namathambo njengombana nibona nje . ”
42024040	Wathi bona atjho njalo , wabatjengisa izandla neenyawo zakhe .
42024041	Kwathi khonapho bangakakholwisisi ngebanga lethabo nokurareka , wababuza wathi : “ Ninakho okugonywako lapha na ? ”
42024042	Yeke bamupha isiqana sehlambi ebasiweko ,
42024043	wasithatha wasigoma phambi kwabo .
42024044	Wathi kibo : “ Lezi zizinto enganitjela zona ngisesenani . Zoke izinto ezitlolwe ngami emthethweni kaMosi nemitlolweni yabaphorofidi kanye nakumaRhubo , zimele zizaliseke . ”
42024045	Yeke waqaqulula imikhumbulwabo ukuze bazwisise imitlolo .
42024046	Wathi kibo : “ Nakhu okutloliweko : UKrestu uzokutlhaga bese avuke kabafileko elangeni lesithathu .
42024047	Nje-ke kuzokutjhunyayelwa ukuphenduka nokuthethelelwa kwezono ebizweni lakhe kizo zoke izizwe , ukuthoma eJerusalema .
42024048	Nina nibofakazi bezintwezi .
42024049	Ngizonithumela lokho uBaba akwethembisileko . Kodwana hlalani ngedorobheni kufikela lapha nembeswa khona ngamandla avela phezulu . ”
42024050	Waphuma nabo baya endaweni yeBhethaniya , waphakamisa izandla , wababusisa .
42024051	Kwathi asababusisa njalo , waphuma hlangana nabo wanyuselwa ezulwini .
42024052	Bamlotjha , babuyela emuva eJerusalema ngethabo elikhulu .
42024053	Bahlala soke isikhathi ngethempelini , badumisa uZimu .
43001001	Ekuthomeni uLizwi bekakhona , uLizwi bekakuZimu , uLizwi bekanguZimu .
43001002	BekakuZimu kusukela ekuthomeni .
43001003	Koke kwavela ngaye . Akukho nokukodwa okwabunjwa ngaphandle kwakhe .
43001004	Ukuphila bekukuye ; ukuphila lokho kwaba kukhanya kwabantu .
43001005	Ukukhanya kwakhanya ebumnyameni nobumnyama azange buhlule ukukhanya .
43001006	Kwabakhona umuntu othunywe nguZimu , ibizo lakhe linguJwanisi .
43001007	Weza kobana azokufakaza ngokukhanya , khona boke bazakukholwa ngaye .
43001008	Yena bekangasikho ukukhanya , kodwana weza kobana azokufakaza ngokukhanya .
43001009	Lowo bekumkhanyo wamambala , obuzakuza ephasinapha uzokukhanyisela woke umuntu .
43001010	ULizwi bekakhona ephasini begodu iphasi ladalwa ngaye , kodwana iphasi azange khelimazi .
43001011	Weza ephasini lekhabo , abantu bekhabo azange bamamukele .
43001012	Kodwana boke abamamukelako bebakholwa ebizweni lakhe , wabapha ilungelo lokuba bantwana bakaZimu ,
43001013	iye , labo abangakabelethwa ngeengazi nangentando yenyama namkha yomuntu kodwana ngentando kaZimu .
43001014	ULizwi waba yinyama , wakha phakathi kwethu azele umusa neqiniso . Sabona iphazimulwakhe , iphazimulo ayamukela kuYise njengeNdodanakhe eyodwa tere .
43001015	UJwanisi wafakaza ngaye , arhuwelela athi : “ Nguye lo ebengikhuluma ngaye ngisithi , ‘ Loyo oza emva kwami mkhulu kunami ngombana yena gade akhona ngingakabikho . ’ ”
43001016	Ngokuzala kwakhe umusa saphiwa soke umusa phezu komusa .
43001017	Umthetho weza ngoMosi , kodwana umusa neqiniso kweza ngoJesu Krestu .
43001018	Akakho noyedwa owakhe wabona uZimu , ngaphandle kweNdodanakhe ebelethwe yodwa esesifubeni sakaYise , ngiyo kwaphela embonakalisileko .
43001019	Lobu bufakazi bakaJwanisi ngesikhathi amaJuda nakathumela abaphristi namaLevi basuka eJerusalema bambuza bathi : “ Kanti wena ungubani ? ”
43001020	Yena wavuma azange aphike , wakhuluma waphandlesela wathi : “ Angisuye uKrestu mina . ”
43001021	Bambuza bathi : “ Alo-ke ungubani na ? Ungu-Eliya ? ” Waphendula wathi : “ Awa , angisuye . ” Bambuza godu bathi : “ Umphorofidi na ? ” Waphendula wathi : “ Awa angisuye . ”
43001022	Bathi kuye : “ Yeke sitjela bona ungubani . Kufanele sibuyisele ipendulo kilabo abasithumileko . Zitjho bona ungubani ? ”
43001023	Yena wabaphendula njengombana kwatjho umphorofidi u-Isaya , wathi : “ Mina ngililizwi laloyo orhuwelelako erhalawumbeni asithi , ‘ Yenzani indlela yeKosi inqophe ! ’ ”
43001024	Nje-ke abazenda ebegade bathunywe baFarisabo ,
43001025	bambuza bathi : “ NawungasinguKrestu namkha u-Eliya nanyana umphorofidi , alo-ke ubhabhadiselani ? ”
43001026	UJwanisi wabaphendula wathi : “ Mina ngibhabhadisa ngamanzi , kodwana hlangana nani kujame eningamaziko ,
43001027	iye , oza emva kwami nengingakafaneli ukutjhaphulula umutjana wamapatlagwanakhe . ”
43001028	Koke lokhu kwenzeka eBhethaniya ngaphetjheya kweJordani , lapha uJwanisi gade abhabhadisa khona .
43001029	Ngomuso uJwanisi wabona uJesu asiza kuye , wathi : “ Qalani nasiya iMvana kaZimu , esusa isono sephasi !
43001030	Nguye ebengikhuluma ngaye nangisithi , ‘ Oza emva kwami , mkhulu kunami ngombana gade akhona ngingakabikho . ’
43001031	Nami ngokwami azange khengimazi , kungalokho ngize kobana ngibhabhadise ngamanzi khona azakubonakaliswa kwa-Israyeli . ”
43001032	UJwanisi waveza ubufakazi wathi : “ Ngibone uMoya ehla njengezuba avela ezulwini , wahlala phezu kwakhe .
43001033	Nalapho azange ngazi bona nguye . Kodwana owangithuma bona ngibhabhadise ngamanzi , wathi kimi , ‘ Loyo okuzakuthi nawubona uMoya ehla abe ahlale phezu kwakhe , nguye obhabhadisa ngoMoya oCwengileko . ’
43001034	“ Ngalokho ngikubonile lokho begodu ngiyafakaza bona lo yiNdodana kaZimu . ”
43001035	Ngelanga elilandelako godu uJwanisi bekajame lapho nabafundi bakhe ababili ;
43001036	waqala wabona uJesu asekhambeni wathi : “ Qalani , naso iMvana kaZimu ! ”
43001037	Kwathi bona abafundi ababili bamuzwe atjho njalo , balandela uJesu .
43001038	UJesu waphenduka , wababona bamlandela , wababuza wathi : “ Nilila ngani ? ” Bona bathi kuye : “ Rabi , ” ( nakutjhugululwako kutjho bona Mfundisi ) “ uhlalaphi na ? ”
43001039	Wabaphendula wathi : “ Yizani nizokubona . ” Besele lithambeme , yeke bakhamba naye bayokubona lapha ahlala khona , bahlala lapho naye imini yoke .
43001040	Omunye wababilabo gade kungu-Andrisi , umfowabo lakaSimoni Pitrosi .
43001041	Kokuthoma u-Andrisi wafumana umfowabo uSimoni , wamtjela wathi : “ Simfumene uMesiya . ” ( Nakutjhugululwako kutjho uKrestu . )
43001042	Yeke wathatha uSimoni wamusa kuJesu . UJesu wamqala wathi kuye : “ Ibizo lakho nguSimoni , umsa kaJwanisi , uzakubizwa bona unguKhefasi . ” ( Kuyafana nokuthi Pitrosi nakutjhugululwako . )
43001043	Ngelanga elilandelako uJesu wazilungiselela ukuya eGalile . Wafumana uFlebhe wathi kuye : “ Namba sikhambe ! ”
43001044	UFlebhe bekungeweBhethe-Sayida edorobheni lekhabo laka-Andrisi noPitrosi .
43001045	UFlebhe wafumana uNathaniyeli , wathi kuye : “ Simfumene loyo uMosi atlole ngaye encwadini yomthetho , ngitjho nabaphorofidi abatlola ngaye . UnguJesu , indodana kaJosefa , weNazaretha . ”
43001046	UNathaniyeli wabuza wathi : “ Kukhona okulungileko okungavela eNazaretha na ? ” UFlebhe waphendula wathi : “ Yiza uzokubona ! ”
43001047	UJesu wabona uNathaniyeli asiza kuye , wakhuluma ngaye wathi : “ Nangu umIsrayeli wamambala , onganamanga . ”
43001048	UNathaniyeli wambuza wathi : “ Ungazelaphi na ? ” UJesu wamphendula wathi : “ Ngikubone ngaphambi kobana uFlebhe akubize usesengaphasi komuthi wamakhiwani . ”
43001049	UNathaniyeli wamphendula wathi : “ Mfundisi , uyiNdodana kaZimu ! UyiKosi yakwa-Israyeli ! ”
43001050	UJesu wathi kuye : “ Ukholwa ngombana ngithe kuwe ngikubone ngaphasi komuthi wamakhiwani na ? Uzokubona okukhulu kunalokhu ! ”
43001051	Wathi godu kibo : “ Kwamambala ngiqinisile ngithi : Nizokubona izulu livuleka , iingilozi zakaZimu zehla zenyuka phezu kweNdodana yoMuntu . ”
43002001	Ngelanga lesithathu kwaba nobukhazi eKana leGalile , unina lakaJesu akhona naye lapho .
43002002	UJesu nabafundi bakhe gade bamenyiwe ebukhazinobo .
43002003	Kwathi bona iwayini liphele , unina lakaJesu wathi kuye : “ Abasenalo iwayini . ”
43002004	UJesu wamphendula wathi : “ Umma angakhathazeki ngokuqalene nami , isikhathi sami asikafiki . ”
43002005	Yeke unina wathi eencekwini : “ Yenzani nanyana yini akutjhoko . ”
43002006	Bekurheme lapho imijeka yamanzi emithandathu , ibekwe ngekwesiko lesiJuda lokuzihlambulula . Ngamunye gade ungamumatha amalitha angapheze abe likhulu .
43002007	UJesu wathi eencekwini : “ Zalisani imijeka le ngamanzi . ” Bayizalisa , yaphuphuma .
43002008	Wathi kizo : “ Khelelani-ke niyokunikela usomnyanya . ” Mbala bamkhelela .
43002009	Kwathi lokha usomnyanya nakandipha amanzi ebesele aphenduke iwayini , azange azi bona iwayini leli livelaphi . Kodwana iinceku ezakhelela amanzi zazi bonyana libuyaphi ; yeke wabiza umkhwenyani .
43002010	Wathi kuye : “ Woke umuntu ukhupha iwayini elimnandi qangi , kuthi nakube abathekeli abaneli ngokusela , kukhutjhwe itlwembu . Kodwana wena usalokho ukhupha iwayini elimnandi bekube kunje ! ”
43002011	UJesu wenza isibonakaliso sakhe sokuthoma eKana engeGalile lapha abonakalisa khona iphazimulwakhe , abafundi bakhe bamkholwa .
43002012	Ngemva kwalokho , uJesu nonina , abafowabo nabafundi bakhe baya eKapernawumi , bahlala lapho amalangana .
43002013	Isikhathi somnyanya wePhasika besesitjhidele , yeke uJesu waya eJerusalema .
43002014	Lapho wafumana abantu ngethempelini bathengisa iinkomo , izimvu namazuba ; nabatlharulula imali bahlezi eentafuleni zabo .
43002015	Yeke wenza isibebhu ngeentambo wabaqotjha boke ngethempelini , kanye nezimvu neenkomo ; wapewula iintafula zabatlharululi bemali warhatjha imali yabo .
43002016	Watjela labo abathengisa amazuba wathi : “ Asuseni lapha ! Lisani ukwenza ikumba kaBaba indawo yokuthengisela ! ”
43002017	Abafundi bakhe bakhumbula bona umtlolo uthi : “ Ukutjhisakalela indlwakho kungidlile . ”
43002018	AmaJuda ambuza athi : “ Ungenza mmangaliso bani khona uzasibonisa bonyana unalo ilungelo lokwenza lokhu na ? ”
43002019	UJesu waphendula wathi : “ Girizani ithempeli , ngizalakha ngamalanga amathathu . ”
43002020	Ambuza athi : “ Uzalakha godu ngamalanga amathathu na ? Kuthethe iminyaka ematjhumi amane nesithandathu ukulakha ithempeli . ”
43002021	Kodwana ithempeli uJesu agade akhuluma ngalo , mzimba wakhe .
43002022	Kwathi bona avuke kabafileko , abafundi bakhe bakhumbula bona ubasitjho lokhu , bayikholwa imitlolo ecwengileko nalokho uJesu akutjhwileko .
43002023	UJesu asesengeJerusalema ngesikhathi somnyanya wePhasika , abanengi bamkholwa nababona iimangaliso azenzako .
43002024	Kodwana uJesu azange abathembe ngombana gade abazi boke .
43002025	Bekungakatlhogeki bona omunye angakhe amtjele ngabo ngombana yena bekagade asazi okungeenhliziyweni zabo .
43003001	Bekukhona ebaFarisini umuntu ekuthiwa nguNikhodemusi , yena ubesikhulu samaJuda .
43003002	Langelinye ebusuku weza kuJesu wafese wathi : “ Rabi , siyazi bona umfundisi othunywe nguZimu ngombana akakho noyedwa ongenza iimangaliso ozenzakwezi ngaphandle kobana uZimu abe naye . ”
43003003	UJesu wamphendula wathi : “ Kwamambala ngiqinisile ngithi : Akakho noyedwa ozakubona umbuso kaZimu ngaphandle kobanyana abelethwe butjha . ”
43003004	UNikhodemusi wambuza wathi : “ Umuntu omdala angabelethwa njani butjha na ? Kghani angabuyela ngesiswini sakanina abelethwe kwesibili ? ”
43003005	UJesu wamphendula wathi : “ Kwamambala ngiqinisile ngithi kuwe : Akakho noyedwa ozakungena embusweni kaZimu ngaphandle kobana abelethwe ngamanzi nangoMoya .
43003006	Okubelethwe yinyama kuyinyama , nalokho okubelethwe nguMoya kumumoya .
43003007	Ungarareki ngombana ngithe kuwe kufanele ubelethwe butjha .
43003008	Ummoya uvunguza ngapha ufuna ngakhona ; uzwa ukuphephetha kwawo , kodwana awazi lapha uvela khona nalapha uya khona . Kunjalo kiloyo naloyo obelethwa nguMoya . ”
43003009	UNikhodemusi wabuza wathi : “ Lokhu kungenzeka njani na ? ”
43003010	UJesu wamphendula wathi : “ Wena umfundisi wakwa-Israyeli , kodwana awukwazi lokhu na ?
43003011	Kwamambala ngiqinisile ngithi kuwe : Sifakaza ngalokho esikwaziko , sibike lokho esikubonileko , khonapho nina bantu anamukeli ubufakazi bethu .
43003012	Ngikhulume nani mayelana nezinto zephaseli kodwana anikholwa ; alo-ke ningakholwa njani nanginitjela ngezinto zezulwini na ?
43003013	Akakho okhe waya ezulwini ngaphandle kwaloyo owehla avela ezulwini , iNdodana yoMuntu .
43003014	“ Njengombana uMosi waphakamisa inyoka erhalawumbeni , njalo-ke neNdodana yoMuntu kufanele iphakanyiswe ,
43003015	ukuze kuthi loyo okholwa kiyo abe nepilo engapheliko .
43003016	Mbala uZimu walithanda kangaka iphasi , wabe wanikela ngeNdodanakhe ebelethwe yodwa , khona kuzakuthi loyo okholwa kiyo angabhubhi , kodwana abe nepilo engapheliko .
43003017	Iye , akakathumeli iNdodanakhe bona izokugweba iphasi , kodwana kobana iphasi lisindiswe ngayo .
43003018	“ Loyo oyikholwako , akagwetjwa ; kodwana loyo ongakholwako , ugwetjiwe ngombana azange akholwe eNdodaneni kaZimu ekukuphela kwayo .
43003019	Isigwebo singilokhu : Ukukhanya kufikile ephasini , kodwana abantu bakhetha ubumnyama kunomkhanyo ngombana izenzo zabo zimbi .
43003020	Woke umuntu owenza okumbi , uwuhloyile umkhanyo , akezi emkhanyweni ngombana wesaba bona izenzo zakhe ezimbi zizakudaluleka .
43003021	Kodwana loyo owenza iqiniso , uyavela emkhanyweni khona kuzakubonakala bonyana izenzo zakhe zenziwe kuZimu . ”
43003022	Ngemva kwalokho uJesu nabafundi bakhe baya enarheni yeJudiya . Lapho wahlala isikhatjhana nabo , abhabhadisa .
43003023	UJwanisi naye bekabhabhadisa nge-Ayinoni , eduze neSalima ngombana lapho bekunamanzi amanengi . Abantu beza kuye bona babhajadiswe .
43003024	Lokhu bekungaphambi kobanyana uJwanisi avalelwe ngesikhungweni .
43003025	Nje-ke kwaqubuka ukuphikisana ngokuhlambulula phakathi kwabafundi bakaJwanisi namaJuda .
43003026	Baya kuJwanisi , bafika bathi : “ Mfundisi , umuntu obekanawe ngaphetjheya kweJordani , ngitjho loyo ogade ufakaza ngaye , qala uyabhabhadisa , begodu boke baya kuye ! ”
43003027	UJwanisi waphendula wathi : “ Akakho ongaba nento ngaphandle kobanyana uZimu amuphe ivela ezulwini .
43003028	Nani ngokwenu nibofakazi bami bona ngithe angisuye uKrestu , kodwana ngithunywe ngaphambi kwakhe .
43003029	Onomlobokazi umyeni ; kodwana umngani womkhwenyani ojama amlalele , uyathaba nakezwa ilizwi lomkhwenyani . Yeke ithabo lami seliphelele .
43003030	Kufanele yena akhule , mina nginciphe . ”
43003031	“ Ovela ngehla , ungehla kwabo boke . Loyo ongowephasi ngewephasinapha , begodu ukhuluma ngezephasi . Kodwana loyo ovela ezulwini ungaphezu kwakho koke .
43003032	Ufakaza lokho akubonileko nakuzwileko , kodwana akakho noyedwa owamukela ubufakazi bakhe .
43003033	Kodwana loyo owamukela ubufakazi bakhe uqinisa bona uZimu uliqiniso .
43003034	Loyo uZimu amthumileko ukhuluma amezwi kaZimu ngombana uZimu unikela uMoya ngokungalinganisi .
43003035	UBaba uyayithanda iNdodanakhe begodu unikele koke esandleni sayo .
43003036	Loyo okholwako eNdodaneni unokuphila okungapheliko ; kodwana ongakholwa eNdodaneni ngekhe akubona ukuphila , kodwana uzakuhlala ngaphasi kobukhali bakaZimu . ”
43004001	AbaFarisi bezwa bona uJesu uzuze bewabhabhadisa abafundi abanengi kunoJwanisi .
43004002	Eqinisweni , uJesu azange akhe abhabhadise kodwana bekubhabhadisa abafundi bakhe .
43004003	Yeke wasuka eJudiya wabuyela eGalile .
43004004	Bekufanele bona adlule eSamariya .
43004005	Khona wafika eSamariya emzini okuthiwa yiSikhari eduze kwesimu uJakopo ayinikela indodanakhe uJosefa .
43004006	Umthombo kaJakopo gade ulapho , nje-ke uJesu sele adiniwe ekhambeni lakhe , wahlala phasi eqadi komthombo ; bekusemini ekulu .
43004007	Kweza umfazi weSamariya azokukhelela amanzi , uJesu wathi kuye : “ Akhe ungiphe amanzi , ngisele . ”
43004008	Abafundi bakhe bebasaye ngemzini ukuyokuthenga ukudla .
43004009	Umfazi womSamariya wathi : “ Wena umJuda , mina ngimSamariya , alo-ke ungangibawa njani amanzi wokusela na ? ” AmaJuda akadlelani namaSamariya .
43004010	UJesu waphendula wathi : “ Ingathana bewazi isipho sakaZimu , nokobana ngubani othi kuwe , ‘ Ngiseza ’ bewuzambawa , yena ubazakupha amanzi wokuphila . ”
43004011	Umfazi wathi kuye : “ Mnimzana ! Awunanto yokukha , begodu umthombo lo uyatjhinga . Uzawafumanaphi amanzi wokuphila lawo na ?
43004012	Utjho bona wena umkhulu kukhokho wethu uJakopo owasipha umthombo lo bewasela kiwo yena namadodanakhe nefuywakhe na ? ”
43004013	UJesu waphendula wathi : “ Nanyana ngubani osela amanzi la uzakoma godu ,
43004014	kodwana ngiloyo naloyo osela amanzi engizamupha wona angekhe abe asoma godu . Amanzi engizamupha wona azakuphenduka isiyalu ngaphakathi kwakhe simondle ngamanzi wokuphila okungapheliko . ”
43004015	Umfazi wathi : “ Mnimzana , ngipha amanzi lawo ukuze ngingasoma namkha ngibuye lapha ngizokukhelela . ”
43004016	UJesu wathi kuye : “ Khamba uyokubiza indodakho uze nayo . ”
43004017	Umfazi waphendula wathi : “ Anginandoda . ” UJesu wathi kuye : “ Uqinisile lokha nawuthi awunandoda
43004018	ngombana bewunamadoda amahlanu , naleyo ohlala nayo nje , akusingeyakho . Yeke ungitjele iqiniso . ”
43004019	Umfazi wathi : “ Ngiyabona bonyana umphorofidi , Mnimzana .
43004020	Abokhokho bethu bathandaza entabeni le , kodwana nina maJuda nithi iJerusalema yindawo lapha kufanele sithandazele khona . ”
43004021	UJesu wathi kuye : “ Yewungikholwe mfazi , isikhathi siyeza lapha uBaba angekhe athandazwa entabeni le namkha eJerusalema .
43004022	Nina nithandaza eningakwaziko , kodwana thina sithandaza esikwaziko ngombana isindiso ivela emaJudeni .
43004023	Kodwana isikhathi siyeza , begodu sebesifikile , lapha abathandazako bazakuthandaza uBaba ngommoya nangeqiniso ngombana uBaba uthanda abamlotjha njalo .
43004024	UZimu unguMoya , labo abamthandazako kufuze bamthandaze ngommoya nangeqiniso njengombana anjalo . ”
43004025	Umfazi wathi kuye : “ Ngiyazi bona uMesiya okuthiwa nguKrestu , uzakuza ; nakafikako uzasihlathululela koke . ”
43004026	UJesu wathi kuye : “ Nginguye , okhuluma nawe . ”
43004027	Khonokho abafundi bakhe bafika . Barareka ngokukhuluma kwakhe nomfazi . Kodwana akakho owathi kuye , “ Ufunani na ? ” namkha , “ Ukhulumelani naye na ? ”
43004028	Yeke umfazi wasukela umjekakhe lapho wabuyela ngemzini , wathi ebantwini :
43004029	“ Yizani nizokubona umuntu ongitjele koke engakhe ngakwenza . Angaba nguKrestu na ? ”
43004030	Baphuma ngemzini baya kuJesu .
43004031	Kusenjalo abafundi bamncenga bathi : “ Mfundisi , akhe ugome ! ”
43004032	Kodwana waphendula wathi : “ Nginokudla engikugomako eningazi ilitho ngakho . ”
43004033	Yeke abafundi babuzana bathi : “ Kghani omunye umlethele ukudla na ? ”
43004034	UJesu wathi kibo : “ Ukudla kwami kukwenza intando yongithumileko nokuqeda umsebenzakhe .
43004035	Azakhe niphele nitjho nithi , ‘ Kusele iinyanga ezine bona kuvunwe ! ’ Kodwana ngithi kini qalani mazombe , amasimu sele alungele ukuvunwa .
43004036	Ovunako sele amukeliswa umvuzo begodu ubuthelela iinthelo zokuphila okungapheliko ukuze otjalileko novunako bathabe boke .
43004037	Ngokunjalo siliqiniso isitjho esithi , ‘ Omunye uyatjala , omunye uyavuna . ’
43004038	Nginithume bona niyokuvuna lapha ningasebenzi khona , abanye balimile , nina nizakuzuza emsebenzinabo . ”
43004039	AmaSamariya amanengi ngemzini akholwa kuye ngebanga lobufakazi bomfazi obuthi : “ Ungitjele koke engakhe ngakwenza . ”
43004040	Yeke kwathi abantu beSamariya nabeza kuye , bambawa bona ahlale nabo ; nje-ke wahlala lapho amalanga amabili .
43004041	Abanengi godu bakholwa ngomlayezwakhe .
43004042	Bathi emfazini : “ Siyakholwa gadesi , ingasingalokho okutjhwileko ngombana nathi ngokwethu simzwile , besiyazi bona nguye uMsindisi wephasi . ”
43004043	Ngemva kokuphela kwamalanga amabili , wasuka lapho waya eGalile
43004044	ngombana yena ngokwakhe wathi : “ Umphorofidi akahlonitjhwa endaweni yekhabo . ”
43004045	Kwathi bona afike eGalile , abantu bamamukela ngombana bebakubonile koke akwenze emcimbini eJerusalema .
43004046	Yeke uJesu wabuyela eKana ngeGalile , lapha bekaphendule khona amanzi aba liwayini . Nje-ke bekukhona induna egade inendodana egulako eKapernawumi .
43004047	Kwathi bona izwe bonyana uJesu ubuyile eJudiya useGalile , yaya kuye yayombawa bona ehle ayokupholisa indodanayo , ebesele iseduze nokufa .
43004048	UJesu wathi kiyo : “ Ngaphandle kobana nibone iimbonakaliso neemangaliso angeze nakholwa . ”
43004049	Induna yaphendula yathi : “ Kosi , yehla ngaphambi kobana indodanami ife . ”
43004050	UJesu wathi kiyo : “ Khamba , indodanakho izakuphila ! ” Yawakholwa amezwi kaJesu yakhamba .
43004051	Kuthi isendleleni isiya ekhaya , iinceku zayo zayihlangabeza ngombiko oyazisa bonyana indodanayo ipholile .
43004052	Nje-ke yazibuza bona bekusikhathi bani lokha indodanyo iba ngcono . Zayiphendula zathi : “ Bekuyisimbi yokuthoma izolo ntambama lokha umgomani nawuyilisako . ”
43004053	Yeke uyise wakhumbula bona sikhatheso lokha uJesu namtjelako asithi : “ Indodana yakho izakuphila . ” Yeke yena nekumba yakhe yoke bakholwa .
43004054	Leso-ke simangaliso sesibili uJesu asenzako ukusuka eJudiya ukuya eGalile .
43005001	Ngemva kwalokho , uJesu wakhuphukela eJerusalema emnyanyeni wamaJuda .
43005002	Nje-ke hlanu kwesango iMvu eJerusalema bekukhona isiziba ekuthiwa ngesiHebheru yiBhethesda egade sinamathuri amahlanu .
43005003	Lapho-ke bekulele abantu abagulako : iimphofu , iinrhurhubi nabafe ihlangothi . Bebalindele amanzi bona asikinyeke
43005004	ngombana ingilozi kaSomnini bephele ingene ngesizibeni izamazise amanzi , kuthi wokuthomo ongena ngemanzini asinde kunanyana ngisiphi isifo anaso .
43005005	Bekukhona lapho umuntu ogade agule iminyaka ematjhumi amathathu nabunane .
43005006	UJesu wambona alele lapho begodu asazi bona besele anesikhathi eside agula , wambuza wathi : “ Ufuna ukuphola na ? ”
43005007	Isigulani samphendula sathi : “ Kosi , anginaye noyedwa ongangifaka ngesizibeni lokha amanzi nazamazisiweko . Nangithi ngilinga ukungena , omunye nje ungena phambi kwami . ”
43005008	UJesu wathi kiso : “ Sikima , uthathe umsemakho ukhambe . ”
43005009	Khonokho umuntu loyo waphola , wathatha umsemakhe wakhamba . Mhlana kwenzeka lokhu , bekungeSabatha .
43005010	Yeke amaJuda athi emuntwini opholisiweko : “ Namhlanjesi liSabatha , kuphambene nomthetho wethu bona ungaphatha umsemakho . ”
43005011	Waphendula wathi : “ Umuntu ongipholisileko uthe , ‘ Thatha umsemakho ukhambe . ’ ”
43005012	Bambuza bathi : “ Ungubani umrhali loyo okutjele bona uguge umseme ukhambe na ? ”
43005013	Nje-ke umuntu opholisiweko azange azi bona bekungubani ngombana uJesu besele akhambile begodu bekunesiqubuthu lapho .
43005014	Ngemva kwalokho uJesu wamfumana ngethempelini wathi kuye : “ Lalela , uphilisiwe , yeke lisa ukona nakungasinjalo okumbi khulu kungakuvelela . ”
43005015	Nje-ke umuntu loyo wakhamba wayokutjela amaJuda bona uphiliswe nguJesu .
43005016	AmaJuda athoma ukuzumana noJesu ngombana bekenze lokho ngeSabatha .
43005017	UJesu wawaphendula wathi : “ UBaba uhlala asebenza , nje-ke nami ngiyasebenza . ”
43005018	Ngokutjho lokho kwarhagalisa amaJuda bona afune ukumbulala ingasingombana wephule iSabatha kwaphela , kodwana ngombana ubize uZimu ngoyise , ngebangelo uzenze bona alingane noZimu .
43005019	Yeke uJesu waphendula wathi : “ Kwamambala ngiqinisile ngithi kini : INdodana angekhe yenza ilitho ngokwayo , yenza lokho ebone uYise akwenza . Okwenziwa nguYise , neNdodana iyakwenza
43005020	ngombana uYise uyayithanda iNdodana , uyitjengisa koke akwenzako yena . Uzayitjengisa ngitjho nemisebenzi emikhulu kunale ukuze nimangale .
43005021	Iye , njengombana uYise avusa abafileko bona baphile godu , nayo iNdodana iphilisa labo ethanda bona baphile .
43005022	UYise ngokwakhe akagwebi muntu kodwana unikele koke ukugweba eNdodaneni ,
43005023	ukuze boke bahloniphe iNdodana njengombana bahlonipha uYise . Ngiloyo naloyo ongahloniphi iNdodana akamhloniphi noYise oyithumileko .
43005024	“ Kwamambala ngiqinisile ngithi kini : Ozwa amezwami akholwe kongithumileko , unokuphila okungapheliko . Angekhe agwetjwa , kodwana udlulile ekufeni , usekuphileni .
43005025	Kwamambala ngiqinisile ngithi kini : Isikhathi siyeza , nanje sesifikile , lapho abafileko bazakuzwa ilizwi leNdodana kaZimu , labo abazalizwa bazakuphila .
43005026	Njengombana uYise anokuphila ngokwakhe , ngokunjalo unikele neNdodana bona ibe nokuphila ngokwayo .
43005027	Begodu uyinikele igunya lokugweba ngombana iyiNdodana yoMuntu .
43005028	Ningarareki ngalokhu ; siyeza isikhathi lapha boke abasemalibeni bazalizwa ilizwi layo ,
43005029	bavuke ; labo abenze okulungileko bazakuvukela ekuphileni ; abenze okumbi bavukele ekulahlweni . ”
43005030	“ Angekhe ngenza ilitho ngokwami ; ngigweba ngapha uZimu atjho ngakhona nokugweba kwami kungikho ngombana angiphikeleli ukwenza intando yami kodwana intando yongithumileko .
43005031	“ Nangizifakazela ngokwami , khona ubufakazi bami abusilo iqiniso .
43005032	Ukhona omunye ofakaza ngami , godu ngiyazi bona akutjhoko ngami kuliqiniso .
43005033	Nathumela kuJwanisi iinthunywa , yena walifakazela iqiniso .
43005034	Ayisikukobanyana ngifuna ubufakazi bomuntu ; ngitjho lokhu khona nizakuphuluka .
43005035	UJwanisi bekanjengesibani , sivutha sikhanyisa , navuma isikhatjhana ukuzitika ngomkhanyo wakhe .
43005036	Nginobufakazi obukhulu kunebukaJwanisi . Imisebenzi uBaba anginikele bona ngiyiphelelise , ekungileyo engiyenzako , iyafakazela bona mbala uBaba ungithumile .
43005037	UBaba ongithumileko ufakazile ngami , yena azange khenizwe ilizwi lakhe namkha nibone ubuso bakhe
43005038	begodu ilizwi lakhe alihlali phakathi kwenu ngombana anikholwa amthumileko .
43005039	Niphenya imitlolo ngombana nidlumbana bona kiyo ninepilo engapheliko . Kodwana ngiyo efakaza ngami !
43005040	Khonapho nala ukuza kimi khona nizakufumana ubuphilo .
43005041	“ Mina angilamukeli idumo ebantwini .
43005042	Kodwana ngiyazi bona aninathando noZimu ngeenhliziyweni zenu .
43005043	Ngize ebizweni lakaBaba , kodwana azange ningamukele ; njeke-ke omunye nezako ebizweni lakhe , nizamamukela .
43005044	Ningakholwa njani nanidumisana nodwa nje , ningafuni idumo elivela kiloyo onguZimu yedwa na ?
43005045	Ningadlumbani bona ngizonimangalela phambi kwakaBaba ; ummangaleli wenu nguMosi enithembela kuye .
43005046	Nangabe nakholwa uMosi , nami nganangikholwa ngombana watlola ngami .
43005047	Kodwana nanikholwa akutlolileko , ningakholwa njani engikutjhoko na ? ”
43006001	Isikhatjhana ngemva kwalokho , uJesu wayamela ngaphetjheya kwelwandle leGalile , laphakhunye kuthiwa lilwandle leThibheriyasi .
43006002	Isiqubuthu esikhulu samlandela ngombana sabona iimangaliso azenza phezu kwabagulako .
43006003	UJesu wenyukela entabeni , wafika wahlala phasi nabafundi bakhe .
43006004	Isikhathi somnyanya wePhasika lamaJuda besesitjhidele .
43006005	Kwathi lokha uJesu abona isiqubuthu esikhulu sisiza kuye , wabuza uFlebhe wathi : “ Singakuthengaphi ukudla ukupha abantwaba na ? ”
43006006	Wabuza lokhu amzizinya ngombana gade sele asazi bona uzokwenza njani .
43006007	UFlebhe wamphendula wathi : “ Isikwa seempaparwana ezimakhulu amabili wesiliva angekhe sabanela kobana omunye nomunye afumane okuncani . ”
43006008	Omunye wabafundi bakhe , u-Andrisi , umfowabo lakaSimoni Pitrosi , wathi :
43006009	“ Kunomsana lapha ophethe imilombo emihlanu yesikwa sebhali neenhlambi ezimbili ; kodwana kuyini lokho kwabanengi kangaka na ? ”
43006010	UJesu wabatjela bona bahlalise abantu phasi . Bekukhona lapho utjani obunengi , yeke abantu bahlala phasi , pheze bekuziinkulungwana ezihlanu zamadoda .
43006011	UJesu wathatha isikwa wathokoza kuZimu wabela boke abantu egade bahlezi lapho . Wenza njalo nangeenhlambi .
43006012	Kwathi boke sebasuthi , wathi ebafundini bakhe : “ Buthelelani iintshutshuru eziseleko ; kungalahleki ilitho . ”
43006013	Yeke bazibuthelela zoke , bazalisa iinqwebu ezilitjhumi nambili ngeentshutshuru ezisele emilombeni emihlanu yesikwa sebhali ebegade igonywa babantu .
43006014	Kwathi lokha abantu nababona iimangaliso ezenziwa nguJesu , bathoma ukuthi : “ Kwamambala , lo mphorofidi obekufanele eze ephasinapha ! ”
43006015	UJesu asazi bonyana bazimisele ukuza kobana bamkatelele abe yikosi , wazirhotjha wabuyela entabeni yedwa .
43006016	Kwathi sekurhwaqele , abafundi bakhe behlela ngelwandle ,
43006017	lapha bafese bangena ngemkhunjini bayamela eKapernawumi . Besele kusebusukwaneni , uJesu angakezi kibo .
43006018	Ngesikhatheso ummoya onamandla bewuvunguza namanzi akhephuzela .
43006019	Sele bathaye amakhilomitha amahlanu ukuya kwamathandathu , babona uJesu akhamba ngaphezu kwamanzi , atjhidela ngemkhunjinabo , bethuka kwamambala .
43006020	Kodwana wathi kibo : “ Ningesabi ! Ngimi ! ”
43006021	Yeke bamamukela ngemkhunjini , khonokho umkhumbi wafika endaweni lapha gade basiya khona .
43006022	Ngelanga elilandelako isiqubuthu egade sihlezi ngaphetjheya kwelwandle , sakhumbula bona bekunomkhumbi owodwa kwaphela lapho . Begodu bebazi bonyana uJesu azange angene nabafundi bakhe nokobana bakhambe ngaphandle kwakhe .
43006023	Eminye imikhumbi evela eThibheriyasi , yafika hlanu kwalapha isiqubuthu besigomela khona isikwa ngemva kobana iKosi uJesu ithokozile .
43006024	Kwathi bona isiqubuthu sibone bonyana uJesu bekangekho lapho nabafundi bakhe , sangena ngaphakathi kwemikhumbi saya eKapernawumi , simfuna .
43006025	Kwathi bona abantu bafumane uJesu ngaphetjheya kwelwandle , bathi kuye : “ Mfundisi , ufike nini lapha na ? ”
43006026	UJesu waphendula wathi : “ Kwamambala ngiqinisile ngithi kini : Aningifuni ngombana nabona iimbonakaliso , kodwana ningifuna ngombana nadla izikwa , nasutha .
43006027	Ningasebenzeli ukudla okuphelako , kodwana ukudla kokuphila okungapheliko , lokho iNdodana yoMuntu ezanipha khona . Phezu kwayo uZimu uYise , ubeke igunya lakhe . ”
43006028	Yeke bambuza bathi : “ Alo-ke kufuze senzeni ukwenza okufunwa nguZimu na ? ”
43006029	UJesu wabaphendula wathi : “ Umsebenzi kaZimu kukobana nikholwe kiloyo amthumileko . ”
43006030	Baphendula bathi : “ Ungenza isibonakaliso bani esingenza bona sikukholwe na ? Ungenzani na ?
43006031	Abokhokho bethu bagoma imana ngerhalawumbeni , njengombana kutloliwe ukuthi , ‘ Wabapha amabele wezulwini bona bagome . ’ ”
43006032	Yeke uJesu wathi kibo : “ Kwamambala ngiqinisile ngithi : Akusuye uMosi owanipha isikwa esivela ezulwini ; nguBaba opha isikwa samambala esivela ezulwini
43006033	ngombana isikwa sakaZimu ngiloyo owehla ezulwini , anikele ukuphila ephasini . ”
43006034	Bathi kuye : “ Kosi , sipha isikweso njalonjalo . ”
43006035	UJesu wathi kibo : “ Mina ngisisikwa sokuphila , loyo ozako kimi angekhe alamba ; naloyo okholwako kimi angekhe oma .
43006036	Nje-ke , nginitjelile bonyana ningibonile , kodwana anikholwa .
43006037	Koke uBaba anginikela khona kuzakuza kimi ; ozako kimi angekhe ngamnina
43006038	ngombana ngivela ezulwini , ingasibona ngenze intando yami kodwana kobana ngenze intando yaloyo ongithumileko .
43006039	Godu kuyintando yongithumileko bona ngingalahlekelwa lilitho lalokho anginikele khona , kodwana ngikuvuse ngomhla wokuphela .
43006040	Lokhu kuyintando kaBaba kobana omunye nomunye obona iNdodana akholwe kiyo uzokuba nokuphila okungapheliko , yeke ngizamvusa ngomhla wokuphela . ”
43006041	Abantu bathoma ukurhonona ngaye ngombana uthe : “ Ngisisikwa esivela ezulwini . ”
43006042	Yeke bathi : “ Kanti lo akasuye uJesu indodana kaJosefa esazi uyise nonina na ? Alo-ke , utjho njani gadesi bona uvela ezulwini ? ”
43006043	UJesu waphendula wathi : “ Lisani ukurhonona phakathi kwenu !
43006044	Akakho ongeza kimi nakube uBaba ongithumileko akamdoseli kimi ; mina-ke ngizamvusa ngomhla wokuphela .
43006045	Kutloliwe kubaphorofidi kwathiwa , ‘ Boke bazakufundiswa nguZimu . ’ Ngiloyo naloyo ozwa uBaba afunde kuye , uza kimi .
43006046	Akakho owakhe wabona uBaba ngaphandle kwaloyo obuya kuZimu ; ngiloyo-ke kwaphela obone uBaba .
43006047	Kwamambala ngiqinisile ngithi kini : Okholwako unokuphila okungapheliko .
43006048	Mina ngisisikwa sokuphila .
43006049	Abokhokho benu bagoma imana erhalawumbeni , kodwana bafa .
43006050	Kodwana nasi isikwa esivela ezulwini okuthi umuntu angasigoma angafi .
43006051	Mina ngisisikwa sokuphila esehla ezulwini , osigomako uzakuphila ngokungapheliko . Isikwesi siyinyamami engiyinikela kobana ibe kuphila kwephasi . ”
43006052	Yeke kwathoma ukuphikisana hlangana namaJuda , athi : “ Umuntu lo angasipha njani inyamakhe bona sigome na ? ”
43006053	UJesu wathi kibo : “ Kwamambala ngiqinisile ngithi kini : Naningagomi inyama yeNdodana yoMuntu nisele neengazi zayo , angekhe naba nokuphila .
43006054	Loyo ogoma inyamami asele neengazi zami , unokuphila okungapheliko ; ngizamvusa ngomhla wokuphela
43006055	ngombana inyamami ikukudla kwamambala neengazi zami zisiselo samambala .
43006056	Loyo ogoma inyamami , asele iingazi zami , uhlala ngaphakathi kwami nami ngaphakathi kwakhe .
43006057	Njengombana uBaba ophilako angithumile , nami ngiphila ngoBaba ; njalo-ke loyo ogoma mina uzakuphila ngebanga lami .
43006058	Lesi sisikwa esehla sivela ezulwini . Abokhokho benu badla imana bafa , kodwana ogoma mina uzakuphila ngokungapheliko . ”
43006059	Lokhu wakutjho lokha nafundisa ngesinagogini eKapernawumi .
43006060	Lokha abanengi babafundi bakhe nabezwa lokhu , bathi : “ Ifundiso le ibudisi , ngubani ongayamukela na ? ”
43006061	UJesu wayelela bona abafundi bakhe bayarhonona ngalokhu , wathi kibo : “ Lokhu kuyanikhubekisa na ?
43006062	Alo , kuzokubanjani lokha nanibona iNdodana yoMuntu inyukela lapha ivela khona na ?
43006063	NguMoya onikela ukuphila ; inyama ayisizi ngalitho . Amezwi engiwakhulume kini anguMoya nokuphila .
43006064	Kodwana nanyana kunjalo , kukhona abanye benu abangafuni ukukholwa ! ” UJesu bekasazi kwekuthomeni bona bobani ebebangakholwa nokobana ngubani ozamkhaphela .
43006065	Godu wathi : “ Kungebangelo nginitjele bonyana akakho ongeza kimi ngaphandle kobana enziwe nguBaba . ”
43006066	Ngesikhathesi inengi labafundi bakhe lajika , azange belisamlandela godu .
43006067	Yeke uJesu wabuza abalitjhumi nambili wathi : “ Angithi nani nifuna ukutlhera , akusinjalo ? ”
43006068	USimoni Pitrosi wamphendula wathi : “ Kosi , sizakuya kubani na ? Nguwe onamezwi wokuphila okungapheliko .
43006069	Nje-ke siyakholwa besiyazi bona ungoCwengileko ovela kuZimu . ”
43006070	UJesu waphendula wathi : “ Angithi ngakhetha nina abalitjhumi nambili , kodwana omunye wenu nguSathana ! ”
43006071	Bekakhuluma ngoJudasi , indodana kaSimoni Iskariyodi , obangomunye wabalitjhumi nambili ozomkhaphela .
43007001	Ngemva kwalokhu uJesu wazomba eGalile ; angafuni ukukhamba ngeJudiya ngombana amaJuda bekafuna ukumbulala .
43007002	Kwathi lokha isikhathi somnyanya wemitlhatlhana nasele sitjhidele ,
43007003	abafowabo lakaJesu bathi kuye : “ Kufuze usuke lapha uye eJudiya , khona abafundi bakho bazakubona okwenzako .
43007004	Akakho ofihla akwenzako nafuna ukwaziwa . Njengombana wenza izintwezi nje , zibonakalise ephasini loke ! ”
43007005	Ngitjho nabafowabo akhange khebamkholwe .
43007006	UJesu wathi kibo : “ Isikhathi sami asikafiki , kodwana senu sona sihlala sikhona .
43007007	Iphasi angekhe linihloye nina , kodwana lihloye mina ngombana ngifakaza bona izenzo zalo zimbi .
43007008	Khambani niye emnyanyeni . Mina angikazukuya nje emnyanyeni lowo ngombana isikhathi sami esifaneleko asikafiki . ”
43007009	Sele atjhwile lokhu , wahlala eGalile .
43007010	Ngemva kobana abafowabo sebakhambile baye ngemnyanyeni , naye waya ; kodwana akhange aye bamqalile , waya bukhukhutha .
43007011	Nje-ke emnyanyeni , amaJuda bekamfuna , abuza athi : “ Kanti uphi ? ”
43007012	Bekukhona ukuwomuzela okukhulu ngaye esiqubuthwini . Abanye bathi : “ Umumuntu olungileko . ” Abanye bathi : “ Awa , udosela abantu ngerharheni . ”
43007013	Kodwana ngokwesaba amaJuda akakho owakhuluma ngaye tjhatjhalazi .
43007014	Kuthe sekuphakathi komnyanya , uJesu wenyukela ethempelini wathoma ukufundisa .
43007015	AmaJuda bekararekile , yeke athi : “ Kwenziwa yini umuntu lo azi kangaka angakafundi na ? ”
43007016	UJesu wawaphendula wathi : “ Ifundiswami akusiyo yami kodwana ivela kongithumileko .
43007017	Nanyana ngubani ozimisela ukwenza intando kaZimu , uzakwazi bona lokho engikufundisako kuvela kuZimu namkha ngizikhulumela kwami .
43007018	Umuntu ozikhulumela ngeyakhe intando , ulinga ukuzizuzela idumo . Kodwana osebenzela idumo laloyo omthumileko umumuntu weqiniso , akukho okumamanga ngaye .
43007019	Angitjho uMosi wanipha umthetho ? Kodwana akakho noyedwa kini olonda umthetho . Alo , nilingelani ukungibulala na ? ”
43007020	Isiqubuthu saphendula sathi : “ Unedimoni wena ! Ngubani ofuna ukukubulala na ? ”
43007021	UJesu waphendula wathi : “ Ngenze isimangaliso esisodwa , noke nirarekile .
43007022	Ngebanga lokobana uMosi wanipha ukusoka , nanyana bekungasuye uMosi kodwana bekubokhokho benu abakuthomako , ngalokho nisoka umntwana ngeSabatha .
43007023	Nakube namukela ukusoka ngeSabatha ukuze umthetho kaMosi ungaphuki , alo-ke nithukuthelelani ngami nangipholisa umuntu ngeSabatha na ?
43007024	Ningagwebi ngokwamehlo , kodwana gwebani ngokulungileko . ”
43007025	Abanye babantu beJerusalema bebabuza bathi : “ Kanti akusuye umuntu abafuna ukumbulala lo na ?
43007026	Qalani ukhuluma tjhatjhalazi , abebatjho ilitho kuye ! Ingabe abaphathi bamukele bona unguKrestu na ?
43007027	Umuntu lo siyamazi lapha avela khona , kodwana uKrestu nakezako akakho ozakwazi bona ubuyaphi . ”
43007028	UJesu asafundisa ngethempelini , wathi ngelizwi elikhulu : “ Iye , niyangazi mina , nalapha ngibuya khona , kodwana angikazizeli ngokwami . Loyo ongithumilekho uneqiniso ; nina animazi ,
43007029	kodwana mina ngiyamazi ngombana ngibuya kuye , ungithumile . ”
43007030	Yeke balinga ukumbamba , kodwana akakho noyedwa okhe wamphakamisela isandla ngombana isikhathi sakhe besingakafiki .
43007031	Nokho abanengi esiqubuthwini bamkholwa bebathi : “ Lokha uKrestu nezako , uzakwenza iimbonakaliso ezinengi kunomuntu lo na ? ”
43007032	AbaFarisi bezwa isiqubuthu sihlebeza izintwezi ngaye ; yeke abaphristi abakhulu nabaFarisi bathumela abalindi bethempeli bona bayombamba .
43007033	UJesu wathi kibo : “ Nginani isikhatjhana esifitjhani bese ngibuyela kiloyo ongithumileko .
43007034	Nizangifuna ningangifumani , nalapha ngikhona angekhe nifike . ”
43007035	AmaJuda athi omunye komunye : “ Umuntu lo uyaphi lapha esingekhe samfumana khona na ? Kghani uzakuya lapha abantu bekhethu bahlakazekele khona hlangana namaGirigi na ?
43007036	Bekatjho ukuthini lokha nakathi , ‘ Nizangifuna kodwana angekhe ningifumane ’ , nokuthi , ‘ Lapha ngiya khona angekhe nafika ’ ? ”
43007037	Ngelanga lamaphelelo neliqakathekileko lomnyanya , uJesu wasikima wathi ngelizwi elikhulu : “ Loyo owomileko akeze kimi azokusela .
43007038	Okholwa kimi njengokutjho komtlolo , imilambo yamanzi aphilako izakugeleza ngaphakathi kwakhe . ”
43007039	Watjho lokho ngoMoya oCwengileko ebebazamamukela abakholwa kuye ngombana uMoya bekangakanikelwa , ngebanga lokobana uJesu bekangakaphazimuliswa .
43007040	Abanye esiqubuthwini nabezwa amezwi lawo , bathi : “ Kwamambala umuntu lo mphorofidi ! ”
43007041	Abanye bathi : “ UnguKrestu ! ” Kodwana abanye bathi : “ UKrestu angavela njani eGalile !
43007042	Kanti umtlolo akhange utjho bonyana uKrestu uzakuvela emndenini kaDavida , eBhethelehema emzini lapha bekuhlala uDavida . ”
43007043	Yeke kwaba khona ukwahlukana ebantwini ngebanga lakaJesu .
43007044	Abanye bafuna ukumbamba , kodwana akakho owambeka isandla .
43007045	Nje-ke abalindi bethempeli babuyela emuva ebaphristini abakhulu nebaFarisini abababuza bathi : “ Kubangelwe yini ningamlethi na ? ”
43007046	Abalindi baphendula bathi : “ Akakho owakhe wakhuluma njengomuntu loyo ! ”
43007047	AbaFarisi babuza bathi : “ Nitjho bona nani unikhohlisile na ?
43007048	Ukhona umrholi namkha umFarisi okholwa kuye na ?
43007049	Kodwana isiqubuthu esingazi ilitho ngomthethwesi , sinikelelwe ! ”
43007050	UNikhodemusi owakhe waya kuJesu ngaphambilini nobekungomunye wabo wabuza wathi :
43007051	“ Ingabe umthetho uyamlahla umuntu ngaphandle kokobana ezwiwe kufunyaneke bona wenzeni na ? ”
43007052	Baphendula bathi : “ Kghani nawe ubuya eGalile na ? Hlolisisa kuhle , uzakufunyana bonyana azange khekuvele umphorofidi eGalile . ”
43007053	Yeke woke umuntu wabuyela ekhaya .
43008001	Khona uJesu waya entabeni ye-Oliva .
43008002	Kwathi ekuseni ngesamarimarima wabuyela ngethempelini lapha abungelelwa khona babantu ; nje-ke wahlala phasi bona abafundise .
43008003	Abafundisi bomthetho nabaFarisi baletha kuye umfazi obanjwe ahlobonga , bamjamisa phambi kwabo boke .
43008004	Bathi kuJesu : “ Mfundisi , umfazi lo simbambe sele asendimeni yokuhlobonga .
43008005	Emthethweni uMosi wasiyala bona umfazi onjalo simkhande ngamatje . Alo , wena uthini na ? ”
43008006	Batjho lokhu bathiya uJesu , khona bazakuba nesibambelelo sokummangalela . Kodwana uJesu wakhothama watlola phasi ngomunwakhe .
43008007	Basajame lapho bambuza imibuzo , wathabuluka wathi kibo : “ Onganaso isono phakathi kwenu , akabe ngewokuthoma ukumkhanda ngelitje . ”
43008008	Wakhothama godu watlola phasi .
43008009	Bathi ukuzwa lokho , bakhamba boke ngamunye ngamunye , abaphathi ntange . UJesu wasala yedwa , nomfazi loyo asolo ajame lapho .
43008010	UJesu wathabuluka godu wathi kuye : “ Sifazana , baphi na ? Akakho noyedwa okulahlileko na ? ”
43008011	Waphendula wathi : “ Sengitjho namunye , Kosi . ” UJesu wathi : “ Njeke-ke nami angikulahli ngomlandu , ngalokho khamba kodwana ungabe usona . ”
43008012	UJesu wakhuluma ebaFarisini godu wathi : “ Mina ngikukhanya kwephasi . Loyo ongilandelako angekhe akhamba ebumnyameni kodwana uzakuba nokukhanya kokuphila . ”
43008013	AbaFarisi bathi kuye : “ Manjesi khona , uzifakazela wena ngekwakho ; nje-ke okutjhoko akutjho ilitho . ”
43008014	UJesu waphendula wathi : “ Nanyana ngizifakazela ngokwami , ubufakazi bami buqinisile ngombana ngiyazi lapha ngivela khona nalapha ngiyako . Kodwana nina anazi lapha ngibuya khona nalapha ngiyako .
43008015	Nina nigweba ngokwabantu , mina angigwebi muntu .
43008016	Kodwana nangabe bekufanele ngenze njalo , ukugweba kwami bekuzokuba ngokweqiniso ngombana angisingedwa ; uBaba ongithumileko unami .
43008017	Angithi kutloliwe emthethweni wekhenu bona ubufakazi bababili buliqiniso .
43008018	Mina ngingozifakazelako noBaba ongithumileko uyangifakazela . ”
43008019	Nje-ke bambuza bathi : “ Ukuphi uyihlo na ? ” UJesu waphendula wathi : “ Mina aningazi , noBaba animazi . Nakube beningazi mina noBaba benizomazi naye . ”
43008020	Wakhuluma amezwi lawo afundisa ngethempelini lapha bekubekwe iinlulu zomnikelo . Akakho noyedwa owambambako ngombana isikhathi sakhe besingakafiki .
43008021	Godu uJesu wathi kibo : “ Ngizakukhamba , nina nizangifuna kodwana nizakufela ezonweni zenu . Angekhe naya lapha ngiyako . ”
43008022	Lokhu kwenza amaJuda azibuze athi : “ Kghani uzazibulala na ? Kungabe libangelo asithi , ‘ Lapha ngiya khona angeze nafika ’ ? ”
43008023	UJesu waphendula wathi : “ Nina ningebephasinapha , mina ngingowaphezulu . Mina angisuye wephaseli .
43008024	Ngithe nizakufela ezonweni zenu ngombana mbala naningakholwako bona nginguye enginguye , nizakufela ezonweni zenu . ”
43008025	Bambuza bathi : “ Ungubani wena na ? ” UJesu waphendula wathi : “ Nginguloyo ebe soloko ngizitjho bona nginguye .
43008026	Nginakunengi engingakutjho nenginganigweba ngakho . Kodwana loyo ongithumileko wethembekile begodu lokho engikuzwe kuye ngikutjela iphasi . ”
43008027	Azange balemuke bona gade akhuluma kibo ngoYise .
43008028	Nje-ke uJesu wathi : “ Nasele niphakamise iNdodana yoMuntu , nizakwazi bona nginguye engizitjho bona nginguye , nokobana angenzi ilitho ngokwami kodwana ngikhuluma lokho uBaba angifundise khona .
43008029	Loyo ongithumileko unami , akakangitjhiyi ngedwa ngombana ngenza njalo okumthokozisako . ”
43008030	Asakhuluma lokhu , abanengi bamkholwa .
43008031	Yeke emaJudeni amkholwako uJesu wathi : “ Nanijame efundiswenami , nibafundi bami bamambala .
43008032	Nje-ke nizakwazi iqiniso neqiniso lizanitjhaphulula . ”
43008033	Bamphendula bathi : “ Siziinzukulwana zaka-Abrahamu , azange khesibe makhoboka wamuntu . Alo-ke utjho ukuthini nawuthi sizakutjhaphululwa na ? ”
43008034	UJesu wathi kibo : “ Kwamambala ngiqinisile ngithi : Woke owonako ulikhoboka lesono .
43008035	Ikhoboka alinayo indawo yesiphelani emndenini , kodwana indodana ingeyomndeni nini nanini .
43008036	Lokha iNdodana nayinitjhaphululako nizabe nitjhaphulukile kwamambala .
43008037	Ngiyazi bona niziinzukulwana zaka-Abrahamu . Kodwana nilinga ukungibulala ngombana ilizwi lami alinandawo kini .
43008038	Nginitjela lokho engikubone kuBaba , kodwana nina nenza lokho uyihlo anitjele khona . ”
43008039	Bamphendula bathi : “ Ubaba wethu ngu-Abrahamu . ” UJesu wabaphendula wathi : “ Nangabe benibantwana baka-Abrahamu , ngabe nenza lokho u-Abrahamu gade akwenza .
43008040	Njengombana nifuna ukungibulala mina muntu onitjele iqiniso engilizwe kuZimu , kodwana u-Abrahamu azange akhe akwenze okufana nalokhu .
43008041	Nenza lokho ubaba wenu akwenzako . ” Bamphendula bathi : “ Asisibo abantwana bokonakala , sinoBaba oyedwa , nguZimu ngokwakhe . ”
43008042	UJesu wathi kibo : “ Nangabe kwamambala uZimu bekanguBaba wenu , benizangithanda ngombana ngibuya kuZimu , nje-ke ngilapha . Angikazizeli ngeyami intando , kodwana yena ungithumile .
43008043	Kubayini ningazwisisi engikutjhoko na ? Kungombana aniwuzwa umlayezwami .
43008044	Nibantwana bakayihlo uSathana , nithanda ukwenza iinkanuko zakayihlo . Kusukela ekuthomeni bekambulali , azange akhabe neqiniso ngombana akukho iqiniso kuye . Nakaleya amanga , ukhuluma lokho okuyimvelo yakhe ngombana ungusomalakazi noyise wamanga .
43008045	Kodwana ngombana mina nginitjela iqiniso , aningikholwa .
43008046	Kukhona phakathi kwenu ongafakaza bona nginomlandu wesono na ? Alo-ke nangabe nginitjela iqiniso , kubayini ningakholwa na ?
43008047	OngewakaZimu ulalela amezwi kaZimu . Isizathu sokobana ningalaleli kungoba anisibo bakaZimu . ”
43008048	AmaJuda amphendula athi : “ Utjho bona besingakaqinisi lokha sithi wena umSamariya begodu unedimoni na ? ”
43008049	UJesu waphendula wathi : “ Anginadimoni , ngihlonipha uBaba ; kodwana nina niyangilulaza .
43008050	Angizifuneli mina idumo lami , kodwana kukhona olifunako nogwebako .
43008051	Kwamambala ngiqinisile ngithi kini : Olonda ifundiswami angeze afa . ”
43008052	Bathi kuye : “ Kwanjesi khona sesineqiniso bona unedimoni . U-Abrahamu wafa nabaphorofidi bafa , nanyana kunjalo uthi loyo olonda ifundiswakho angeze ezwa ngitjho ukufa .
43008053	Wena umkhulu kunobaba wethu u-Abrahamu na ? Yena walala , ngokunjalo nabaphorofidi . Alo , wena udlumbana bona ungubani na ? ”
43008054	UJesu waphendula wathi : “ Nangabe bengingazidumisa mina , idumo lami lingaba lilize . UBaba , ngitjho loyo enimthatha njengoZimenu , nguye ongidumisako .
43008055	Azange khenimazi , kodwana mina ngiyamazi . Ngathana bengingathi angimazi , bengingaba ngusomanga njengani . Kodwana ngiyamazi , begodu ngiyalihlonipha ilizwi lakhe .
43008056	Uyihlomkhulu u-Abrahamu wakuthabela ukubona ilanga lami , iye , walibona bewathaba . ”
43008057	Bathi kuye : “ Abe awunayo neminyaka ematjhumi amahlanu . Alo , sewumbone nini u-Abrahamu ? ”
43008058	UJesu waphendula wathi : “ Kwamambala ngithi kini : Angakabikho u-Abrahamu , mina besele ngikhona . ”
43008059	Yeke badobha amatje bona bamkhande , kodwana uJesu wazifihla waphuma ngethempelini wakhamba .
43009001	Kwathi uJesu asakhamba , wabona umuntu owabelethwa asiphofu .
43009002	Abafundi bakhe bambuza bathi : “ Mfundisi , ngubani owonileko , mumuntu lo namkha babelethi bakhe ukuze abelethwe asiphofu na ? ”
43009003	UJesu waphendula wathi : “ Akhange kone yena namkha ababelethi . Lokhu kwenzeka khona amandla kaZimu azakubonakala ngaye .
43009004	Ikani kusemini , kufanele sisebenze umsebenzi waloyo ongithumileko . Ubusuku buyeza lapha kungekhe kwasebenza muntu khona .
43009005	Ikani ngisesephasini , ngimkhanyo wephasi . ”
43009006	Ngemva kobana atjho lokhu , wakhafulela equlwanini wabhica idaka ngamathe , walininda emehlweni womuntu loyo .
43009007	Wathi kuye : “ Khamba uyokuhlamba ngesizibeni seSilowama . ” ( Ibizweli litjho ukuthi Thunyiwe ) . Yeke wakhamba wayokuhlamba , wabuya sele abona .
43009008	Abomakhelwana bakhe nabantu abambona nakhombelako ngaphambi kwalokhu , bathi : “ Akusuye umuntu lo ogade aphele ahlale phasi akhombele na ? ”
43009009	Abanye bathi : “ Nguye , ” kodwana abanye bathi : “ Awa , akasuye ; uzifanela naye kwaphela . ” Yeke umuntu ngokwakhe wathi : “ Nginguye . ”
43009010	Bathanda ukwazi bathi : “ Kwenzeke njani bona amehlwakho avuleke ? ”
43009011	Waphendula wathi : “ Umuntu okuthiwa nguJesu wabhica idaka , walininda emehlwenami wathi , ‘ Khamba uye eSilowama uyokuhlamba khona . ’ Yeke ngaya ngahlamba , ngase ngiyabona . ”
43009012	Bambuza bathi : “ Alo , uphi umuntu loyo na ? ” Waphendula wathi : “ Angazi . ”
43009013	Yeke umuntu ogade angaboni loyo , bamusa ebaFarisini .
43009014	Mhlana uJesu enza idaka amphophulula , bekungeSabatha .
43009015	AbaFarisi bambuza godu umuntu loyo bona waphophuluka njani . Wabatjela wathi : “ Waninda idaka emehlwenami ; ngahlamba ngase ngiyabona . ”
43009016	Abanye babaFarisi bathi : “ Umuntu loyo akaveli kuZimu ngombana akalilondi iSabatha . ” Kodwana abanye bathi : “ Kungenzeka njani isoni senze iimangaliso ezinje na ? ” Ngalokho kwaba nokuhlukana phakathi kwabo .
43009017	Ekugcineni bambuza obekaphophele , bathi : “ Alo-ke wena uthini ngaye njengombana avule amehlwakho nje ? ” Waphendula wathi : “ Umphorofidi . ”
43009018	AmaJuda akhange akholwe bona bekasiphofu manjesi selabona , kufikela babiza khona ababelethi bomuntu loyo .
43009019	Bababuza bathi : “ Yindodana yenu le na ? Nithi yabelethwa isiphofu ; nje-ke kwenzeke njani bonyana kwanjesi ibone na ? ”
43009020	Ababelethi bakhe baphendula bathi : “ Siyazi bona yindodana yethu , besiyazi bona yabelethwa isiphofu .
43009021	Kodwana bonyana kuze bunjani ikghone ukubona nokobana iphophululwe ngubani , thina asazi . Ibuzeni , ikhulile ingakghona ukuziphendulela ! ”
43009022	Ababelethi bayo batjho lokhu ngombana gade besaba amaJuda , ngebanga lokobana amaJuda besele enze isiqunto bona nanyana ngubani ovuma bona uJesu unguKrestu uzakurijwa ngesinagogini .
43009023	Kungebangelo ababelethi bayo bathi : “ Ikhulile , buzani yona . ”
43009024	Kwesibili godu bambiza umuntu owabelethwa asiphofu , bathi kuye : “ Funga phambi koZimu bona uzakhuluma iqiniso ! Siyazi thina bona umuntu lo sisoni . ”
43009025	Waphendula wathi : “ Ukuthi sisoni namkha akasiso , lokho angikwazi . Kunye engikwaziko kukobana bengisiphofu , manjesi sengiyabona . ”
43009026	Bambuza bathi : “ Ukwenzeni na ? Ukuphophulule njani na ? ”
43009027	Waphendula wathi : “ Senginitjelile , kodwana anifuni ukuzwa . Yini enifuna ukukuzwa godu na ? Nani nifuna ukuba bafundi bakhe na ? ”
43009028	Bamtemeleja ngamagama bathi : “ Nguwe omfundi womrhali loyo ! Thina sibafundi bakaMosi !
43009029	Siyazi bona uZimu wakhuluma noMosi , kodwana nakumrhali loyo , asazi bona uvelaphi ! ”
43009030	Umuntu loyo waphendula wathi : “ Lokho kuyinto erarako ! Abe anazi bona uvelaphi , nanyana kunjalo mina ungiphophulule !
43009031	Siyazi bona uZimu akazilaleli izoni kodwana ulalela loyo omlotjhako enze intando yakhe .
43009032	Kwakade azange khekuzwakale bona kukhona owakhe waphophulula obelethwe asiphofu .
43009033	Nakube umuntu lo bekangaveli kuZimu , bengekhe enza ilitho . ”
43009034	Bamphendula bathi : “ Wena watlujuzwa ngesonweni usabelethwa ; alo , ungalinga ukufundisa thina na ? ” Bamribha ngesinagogini .
43009035	UJesu wezwa bonyana umuntu loyo urijiwe , nje-ke kwathi nakamfumanako wathi : “ Uyakholwa eNdodaneni yoMuntu na ? ”
43009036	Umuntu loyo wathi : “ Nomzana , ingubani yona na ? Ngitjele khona ngizakukholwa kiyo ! ”
43009037	UJesu wathi kuye : “ Sele uyibonile , begodu ngiyo okhuluma nayo njenganje . ”
43009038	Wathi : “ Ngiyakholwa , Kosi ! ” Waguqa phambi koJesu .
43009039	UJesu wathi : “ Ngize ephasinapha ukuzokugweba kobana iimphofu zibone , kuthi labo ababonakho baphophale . ”
43009040	Abanye abaFarisi egade banaye lapho nabamuzwa atjho lokhu , bambuza bathi : “ Uthini ? Utjho bona nathi siphophele na ? ”
43009041	UJesu waphendula wathi : “ Nakube beniziimphofu , beningekhe nibe nomlandu wesono ; kodwana njengombana nithi niyabona , umlandu wenu uhlezi . ”
43010001	“ Kwamambala ngiqinisile ngithi kini : Umuntu ongangeni esibayeni sezimvu ngesango , kodwana ongena ngokweqa ngenye indlela , ulisela nomdlelezeli .
43010002	Umuntu ongena ngesango ngumelusi wezimvu .
43010003	Umlindisango uyamvulela isango nezimvu zakhe ziyalilalela ilizwi lakhe . Ubiza izimvu zakhe ngamabizo azirholele ngaphandle .
43010004	Nasele akhuphele zoke zakhe ngaphandle , ukhamba phambi kwazo , izimvu zakhe zimlandele ngombana ziyalazi ilizwi lakhe .
43010005	Kodwana angekhe zamlandela ezingamaziko ; kunalokho zizambalekela loyo ngombana azilazi ilizwi lotjhili . ”
43010006	UJesu wabatjela umfanekiso lo , kodwana azange bamlemuke bona bekathini kibo .
43010007	Yeke uJesu wathi godu : “ Kwamambala ngiqinisile ngithi kini : Ngilisango lezimvu .
43010008	Boke abafika ngaphambi kwami masela nabadlelezeli , ngalokho izimvu azange zabalalela .
43010009	Mina ngilisango . Ongena ngami uzakusinda ; uzakungena aphume afumane idlelo .
43010010	Isela liza kwaphela kobana lizokweba , libulale belirhayile . Mina ngize bona zibe nokuphila zibe nakho kuphuphume .
43010011	“ Mina ngingumelusi olungileko . Umelusi olungileko udela ukuphila kwakhe ngebanga lezimvu zakhe .
43010012	Oqatjhiweko akasuye umelusi omninizimvu . Uthi nakabona ipisi isiza , asukele izimvu abaleke . Yeke ipisi isahlela umhlambi iwuhlakaze .
43010013	Umuntu oqatjhiweko uyabaleka ngombana uqatjhiwe , begodu akanandaba nezimvu .
43010014	“ Mina ngingumelusi olungileko , ngiyazazi izimvu zami nazo ziyangazi ;
43010015	njengombana uBaba uyangazi , nami ngiyamazi uBaba ; ngidela ukuphila kwami ngebanga lezimvu .
43010016	Nginazo nezinye izimvu ezingasizo zesibayesi . Nazo kufanele ngizilethe . Nazo zizalizwa ilizwi lami , kube mhlambi owodwa nomelusi oyedwa .
43010017	“ UBaba uyangithanda ngombana nginikela ipilwami ukuze ngiyifumane godu .
43010018	Akakho namunye ongangimuka ipilwami . Ngiyinikela mina ngokuthanda kwami . Nginawo amandla wokuyinikela , nginawo amandla wokuyizuza godu . Umyalo lowo ngiwamukele kuBaba . ”
43010019	Ngamezwi lawo amaJuda ahlukana phakathi godu .
43010020	Abanengi bawo gade basithi : “ Unedimoni ! Uyahlanya ! Nimlalelelani na ? ”
43010021	Kodwana abanye bebasithi : “ Lawa akusiwo amezwi womuntu onedimoni . Idimoni lingaphophulula abaphopheleko na ? ”
43010022	Ngesikhatheso kwabakhona umnyanya wokuhlanjululwa kwethempeli eJerusalema . Bekusebusika ,
43010023	uJesu wakhambakhamba ngemathurini kaSolomoni ngethempelini .
43010024	Nje-ke amaJuda ambungelela , athi : “ Kuzabe bekube kunini usoloko usilibazisa na ? Nakube unguKrestu , phuma eqinisweni , usitjele . ”
43010025	UJesu waphendula wathi : “ Senginitjelile , kodwana anikholwa . Iimangaliso engizenza ebizweni lakaBaba ziyangifakazela .
43010026	Kodwana angekhe nakholwa ngombana anisizo izimvu zami .
43010027	Izimvu zami zizwa ilizwi lami . Ngiyazazi , nazo ziyangilandela .
43010028	Ngizipha ipilo engapheliko , angekhe zabhubha . Akakho ongazihlwitha esandleni sami .
43010029	UBaba ongiphe zona mkhulu kunakho koke , akakho ongazihlwitha esandleni sakaBaba .
43010030	Mina noBaba simunye . ”
43010031	Godu amaJuda adobha amatje kobana amkhande .
43010032	UJesu wathi kiwo : “ Nginitjengise iimangaliso ezinengi nezikulu ezivela kuBaba . Alo , ezintwenezo ngiyiphi-ke into enifuna ukungikhandela yona na ? ”
43010033	Bamphendula bathi : “ Akusingebanga lento nayinye yalezi esenza sikukhande , kodwana kungebanga lokuhlambalaza ngombana umumuntu nje , nalapho uzenza uZimu ! ”
43010034	UJesu waphendula wathi : “ Kanti akukatlolwa emthethweni wekhenu ukuthi , ‘ Ngathi , nina nibozinyana . ’ na ?
43010035	Nakube labo ilizwi lakaZimu elafika kibo babizwa bona ‘ bozimu ’ , nje-ke imitlolo angekhe yaba lilize .
43010036	Alo , ningatjho bona loyo uBaba amhlukaniseleko wabe wamthuma ephasini uyahlambalaza ngombana ngithe , ‘ ngiyiNdodana kaZimu ’ na ?
43010037	Nangabe angenzi imisebenzi kaBaba , khona musani ukungikholwa .
43010038	Kodwana nangabe ngiyayenza , nanyana ningakholwa mina , okungasenani-ke kholwani izenzo , khona nizakwazi benizwisise bonyana uBaba ukimi nami ngikuye . ”
43010039	Godu balinga ukumbamba , kodwana waphunyuka ezandleni zabo .
43010040	Yeke uJesu wabuyela emuva ngaphetjheya kweJordani , endaweni lapha uJwanisi gade abhabhadisela khona , wahlala lapho .
43010041	Abanengi beza kuye bathi : “ UJwanisi azange akhe enze iimangaliso , kodwana koke akutjhwileko ngomuntu lo , liqiniso . ”
43010042	Abanengi lapho bakholwa kuJesu .
43011001	Umuntu okuthiwa nguLazaru begade agula . Yena bekungeweBhethaniya , umuzi wekhabo lakaMariya nodadwabo uMarta .
43011002	UMariya ogade agulelwa ngumnakwabo lo , ngiloyo owathela iKosi ngamakha eenyaweni bewazisula ngeenhluthu zakhe .
43011003	Nje-ke abodadwabo bathumela ilizwi kuJesu bathi : “ Kosi , loyo omthandako uyagula . ”
43011004	UJesu sele akuzwile lokho , wathi : “ Isiphetho sokugulokhu ayizukuba kukufa ; kunalokho kuzokuletha iphazimulo kuZimu , khona iNdodana kaZimu izakudunyiswa ngakho . ”
43011005	UJesu bekathanda uMarta nodadwabo kanye noLazaru .
43011006	Kwathi bona ezwe bonyana uLazaru uyagula , wahlala lapha gade akhona amalanga amanye amabili godu .
43011007	Yeke wathi ebafundini bakhe : “ Asikhambeni sibuyele eJudiya . ”
43011008	Abafundi bamphendula bathi : “ Mfundisi , isikhatjhana esifitjhani esidlulileko amaJuda gade afuna ukukukhanda ngamatje , alo-ke ubhincela ukubuyela emuva godu na ? ”
43011009	UJesu wathi : “ Angithi ilanga linama-awara alitjhumi nambili na ? Nje-ke loyo okhamba emini , akazukukhutjwa ngombana uyawubona umkhanyo wephaseli .
43011010	Kodwana okhamba ebusuku uyakhutjwa ngombana akanawo umkhanyo . ”
43011011	UJesu watjho lokhu , godu wangezelela wathi : “ Umnganethu uLazaru ulele , kodwana ngizakukhamba ngiyomvusa . ”
43011012	Abafundi bamphendula bathi : “ Kosi , nangabe ulele , uzakuphola . ”
43011013	UJesu bekasitjho bona uLazaru uhlongekile . Kodwana bebadlumbana bona utjho ukulala ubuthongo .
43011014	Yeke uJesu wabatjela pha wathi : “ ULazaru ufile .
43011015	Kodwana ngebanga lenu ngithabile ngombana bengingekho lapho khona nizakukholwa . Yeke asikhambeni siye kuye . ”
43011016	UTomasi obizwa bona nguDidumosi , wathi ebafundini : “ Asikhambeni nathi khona sizakufa naye ! ”
43011017	UJesu wafika , wafumana uLazaru sele anamalanga amane abulungiwe .
43011018	IBhethaniya beyingaphasi kwamamayela amabili ukusuka eJerusalema .
43011019	AmaJuda amanengi bekeze ukuzokutjhiriya uMarta noMariya ngokufa komfowabo .
43011020	Kwathi bona uMarta ezwe bona uJesu uyeza , waphuma wayomhlangabeza , kodwana uMariya wahlala ngendlini .
43011021	UMarta wathi kuJesu : “ Kosi , ngathana gade ulapha , umfowethu ngangakafi !
43011022	Kodwana ngiyazi bona uZimu uzakupha nanyana yini oyibawako . ”
43011023	UJesu wathi kuye : “ Umfowenu uzakuvuka aphile godu . ”
43011024	Waphendula wathi : “ Ngiyazi uzakuvuka aphile godu ngokuvuka komhla wokuphela . ”
43011025	UJesu wathi kuye : “ Ngingukuvuka nokuphila , loyo okholwa kimi uzakuphila , ngitjho nanyana angafa .
43011026	Naloyo ophilako akholwe kimi angekhe afa nanini . Uyakukholwa lokhu na ? ”
43011027	Waphendula wathi : “ Iye , Kosi ! Ngiyakholwa bona unguKrestu , iNdodana kaZimu , ebekufanele ize ephasini . ”
43011028	Ngemva kobana uMarta atjho lokhu , wabuyela emuva wayokubiza udadwabo uMariya ngasese wathi : “ Umfundisi ufikile , uyakufuna . ”
43011029	Kuthe bona uMariya ezwe lokhu , wasuka msinyana waya kuye .
43011030	UJesu bekangakafiki ngemzini , kodwana bekasesendaweni lapha uMarta amhlangabeze khona .
43011031	AmaJuda agade angendlini noMariya amtjhiriya , amlandela lokha nakayelela ukuphuma kwakhe masinyana . Wona bekadlumbana bona uya elibeni uyokulila khona .
43011032	Kwathi bona uMariya afike lapha kunoJesu khona ambone , waguqa eenyaweni zakhe wathi : “ Kosi , ngathana gade ulapha umfowethu ngangakafi ! ”
43011033	UJesu nakambona alila , namaJuda eze naye nawo alila ; ihliziywakhe yakghwatheka wakhathazeka kwamambala .
43011034	Wabuza wathi : “ Nimbulungephi na ? ” Amphendula athi : “ Kosi , yiza uzokubona . ”
43011035	UJesu walila .
43011036	AmaJuda athi : “ Qalani bona ubamthanda kangangani ! ”
43011037	Kodwana amanye wawo athi : “ Alo , nitjho bona owaphophulula isiphofu ubangekhe avikele umuntu lo bona angafi na ? ”
43011038	UJesu asakhathazeke khulu njalo , wafika elibeni . Gade lilirharha livalwe ngelitje emnyango .
43011039	UJesu wathi : “ Susani ilitje ! ” UMarta , udadwabo lomufi , waphendula wathi : “ Kosi , kuzakuba nephunga elimbi , selanamalanga amane abulungiwe ! ”
43011040	UJesu wathi kuye : “ Azange ngikutjele bona uzakubona iphazimulo kaZimu nawukholwako na ? ”
43011041	Balisusa ilitje . UJesu waqala phezulu wathi : “ Ngiyakuthokoza , Baba ngombana ungilalele .
43011042	Ngiyazi bona ungilalela njalo . Kodwana lokhu ngikutjho ngebanga labantu abajame lapha , khona bazakholwa bona ungithumile . ”
43011043	Kwathi bona uJesu atjho lokho , wabiza ngelizwi elikhulu wathi : “ Lazaru , phuma ! ”
43011044	Ofileko waphuma izandla neenyawo zakhe ziphuthelwe ngamatjhila weliba netjhila elimhlophe ebusweni . UJesu wabatjela bona bamtjhaphulule bamlise akhambe .
43011045	AmaJuda amanengi ebekeze kuMariya nakabona lokho uJesu akwenzileko , amkholwa .
43011046	Kodwana amanye abuyela ebaFarisini ayobatjela bona uJesu wenzeni .
43011047	Yeke abaFarisi nabaphristi abakhulu bahlangana nebandla bathi : “ Sizakwenza njani na ? Qalani zoke iimangaliso umuntu lo azenzako !
43011048	Nasingamlisa aragele phambili enze nje , woke umuntu uzokukholwa kuye . AmaRoma azokuza athathe indawethu le nesizwe sethu ! ”
43011049	Nje-ke omunye wabo obizwa bona nguKhayafasi , obegade amuphristi omkhulu umnyaka lowo , wathi kibo : “ Niziindlhayela kangangani !
43011050	Anilemuki bonyana kungcono kufe umuntu oyedwa afele abantu kunobanyana kurhayilwe soke isizwe na ? ”
43011051	Gade angatjho lokhu ngokwakhe , kodwana njengomphristi omkhulu umnyaka lowo , bekaphorofida bona uJesu uzokufela isizwe samaJuda ,
43011052	ingasi isizwe kwaphela kodwana abuthelele ndawonye abantwana abarhatjhekileko bakaZimu .
43011053	Nje-ke kusukela khona mhlokho benza amaqhinga wokubulala uJesu .
43011054	Ngalokho uJesu azange abe asakhamba umathanda hlangana namaJuda . Kunalokho wazitsomula waya esifundeni esiseduze nerhalawumbeni , emzaneni okuthiwa yi-Efrayimi , lapha ahlala khona nabafundi bakhe .
43011055	Kwathi lokha isikhathi somnyanya wePhasika lamaJuda nasele sitjhidele , abanengi ababuya emaphandleni bakhuphukela eJerusalema kobana bayokuhlanjululwa ngaphambi komnyanya .
43011056	Bebafuna uJesu njengombana bebahlangana ngethempelini , babuzana bathi : “ Nibona njani ? Nitjho bona angekhe alibhada emnyanyenapha na ? ”
43011057	Abaphristi abakhulu nabaFarisi benza isimemezelo bona loyo owaziko bona uJesu ukuphi , kufanele abike , khona bazambamba .
43012001	Sekusele amalanga amathandathu ngaphambi kwePhasika , uJesu weza eBhethaniya ekhabo lakaLazaru , umuntu amvusa ekufeni .
43012002	Lapho-ke bebamlungisele ukudla . UMarta gade atinazela aphakulula , uLazaru yena angomunye wabahlezi noJesu etafuleni .
43012003	Yeke uMariya wathatha isithaba samafutha abizako wenaridi , wazesa iinyawo zakaJesu , wesula ngeenhluthu zakhe . Iphunga elinuka kamnandi lamafutha lazala ikumba yoke .
43012004	Omunye wabafundi bakaJesu uJudasi Iskariyodi , loyo ogade azomkhaphela , wathi :
43012005	“ Kungebanga lani amafutha la angakathengiswa , kuthi imali leyo yabelwe abadududu na ? ”
43012006	Wakutjho lokho ingasibona uzwela abadududu , kodwana gade alisela , njengombana gade amlondisikhwama nje bephele ebe okungaphakathi .
43012007	Kodwana uJesu wathi : “ Mlise , alondele amafutha la ilanga lokuthunwa kwami .
43012008	Abadududu nizakuhlala njalo ninabo , kodwana mina angekhe nihlale ninami . ”
43012009	Isiqubuthu samaJuda sezwa bona uJesu useBhethaniya , yeke seza lapho . Bekungasingebanga lakhe kwaphela kodwana nokuzokubona uLazaru obegade amvuse ekufeni .
43012010	Nje-ke abaphristi abakhulu baluka amano wokubulala noLazaru
43012011	ngombana ngebanga lakhe amaJuda amanengi asuka kibo akholwa kuJesu .
43012012	Ngelanga elilandelako isiqubuthu ebesize emnyanyeni wePhasika sezwa bona uJesu usendleleni uza eJerusalema .
43012013	Sathatha amahlahla womuthi wesundu saphuma sayomhlangabeza sarhuwelela , sathi : “ Dumisani uZimu ! Ubusisiwe ozako ebizweni lakaSomnini ! Iye , ibusisiwe iKosi yakwa-Israyeli ! ”
43012014	UJesu wafumana udumbana , wamkhwela njengombana imitlolo isithi :
43012015	“ Ungesabi , ndodakazi yeZiyoni ! Nasi iKosakho isiza , ikhwele udumbana osemutjha . ”
43012016	Abafundi bakhe azange bakuzwisise lokhu ekuthomeni ; kwaba ngemva kokuphazimuliswa kwakaJesu lapha balemuka khona bona izintwezi bezitlolwe ngaye nokobana benze izintwezi kuye .
43012017	Nje-ke isiqubuthu ebesinaye lokha nabiza uLazaru bona aphume ngelibeni amvusa ekufeni , saragela phambili nokusabalalisa ilizwi .
43012018	Godu kwaba ngebanga lokobana besele bezwile bonyana wenze isimangaliswesi ukuze bamhlangabeze .
43012019	Yeke abaFarisi bathi omunye komunye : “ Niyabona bonyana asiyindawo na ? Qalani , loke iphaseli liyamlandela ! ”
43012020	Bekukhona amaGirigi athileko hlangana nalabo egade baye eJerusalema ukuyokulotjha emnyanyeni .
43012021	Baya kuFlebhe , obekavela eBhethe-Sayida ngeGalile , bathi : “ Mnimzana , sibawa ukubona uJesu . ”
43012022	UFlebhe wayokutjela u-Andrisi , bobabili baya kuJesu .
43012023	UJesu wabaphendula wathi : “ Isikhathi sesifikile bona iNdodana yoMuntu iphazimuliswe .
43012024	Kwamambala ngiqinisile ngithi kini : Lokha ithoro yekoroyi iwela equlwanini ingafi , ihlala injalo . Kodwana nangabe iyafa , ihloma iinthelo ezinengi .
43012025	Loyo othanda ipilwakhe , izomlahlekela ; loyo ohloya ipilwakhe ephasineli , uzayilondela ukuphila okungapheliko .
43012026	Nanyana ngubani oyincekwami kufuze angilandele ; nalapho ngikhona nencekwami izakubakhona . UBaba uzamdumisa umuntu oyincekwami . ”
43012027	“ Nje-ke ihliziywami itshwenyekile , alo ngingathini na ? Kghani ngithi , ‘ Baba , ngisindise esikhathinesi ’ ? Awa , kungesizathwesi kobana ngize esikhathinesi .
43012028	Baba , phazimulisa ibizo lakho ! ” Yeke kwafika ilizwi livela ezulwini lisithi : “ Sengiliphazimulisile ; ngisazaliphazimulisa godu . ”
43012029	Isiqubuthu ebesijame lapho sakuzwa lokho sathi beliduma , abanye bathi ingilozi beyikhuluma naye .
43012030	UJesu wathi kibo : “ Ilizweli lize ngebanga lenu kungasi ngenca yami .
43012031	Kwanjesi sekusikhathi bona iphaseli ligwetjwe ; nje-ke umphathi wephaseli uzokuqotjhelwa ngaphandle .
43012032	Lokha nangiphakanyiswako mina ephasini , ngizakudosela woke umuntu kimi . ”
43012033	Wakutjho lokho abonisa indlela azokufa ngayo .
43012034	Isiqubuthu saphendula sathi : “ Sizwile emthethweni bona uKrestu uzakuphila ngokungapheliko . Alo-ke ungatjho njani bona iNdodana yoMuntu kufanele iphakanyiswe na ? Kwakhona ingubani iNdondana yomuntu le na ? ”
43012035	UJesu wathi kibo : “ Umkhanyo usazakuba nani isikhatjhana nje . Yeke khambani nisesenomkhanyo , ubumnyama bungakabi ukunehlela . Umuntu okhamba ebumnyameni , akaboni lapha ayakhona .
43012036	Kholwani emkhanyweni , ikani nisesenawo , khona nizakuba bantwana bomkhanyo . ” UJesu selaqedile ukukhuluma , wakhamba wayozifihla .
43012037	Kwathi nanyana uJesu enze zoke iimbonakaliso zeemangaliswezi phambi kwabo , azange bamkholwe .
43012038	Lokho bekukuzalisa ilizwi lomphorofidi u-Isaya nakasithi : “ Somnini , ngubani owakholwa ngesikuzwileko na ? Ingalo kaSomnini yembulelwe bani na ? ”
43012039	Nje-ke azange bakholwe ngombana u-Isaya wathi godu :
43012040	“ Yenza iinhliziyo zabantwaba ziyathe , neendlebe zabo zibe buthuntu , uphophaze namehlwabo , ukuze bangaboni ngawo , bezwe ngeendlebe zabo , balemuke ngeenhliziyo zabo , bebaphenduke bese bayaphiliswa . ”
43012041	U-Isaya watjho lokhu ngombana bekabone iphazimulo kaJesu bewakhuluma ngaye .
43012042	Nanyana kunjalo abanengi ngitjho neemphathimandla zakholwa kuJesu . Kodwana ngebanga labaFarisi azange bakhulume ngaye pha ngombana bebesaba bonyana bebangaqotjhwa ngesinagogini ;
43012043	iye , bebesaba ngombana bebathanda ukudunyiswa babantu kunokudunyiswa nguZimu .
43012044	Nje-ke uJesu wamemeza wathi : “ Loyo okholwa kimi , akakholwa kimi kwaphela , kodwana ukholwa nakiloyo ongithumileko .
43012045	Obona mina , ubona ongithumileko .
43012046	Ngize ephasinapha njengomkhanyo , khona kuzakuthi woke okholwa kimi angahlali ebumnyameni .
43012047	Umuntu ozwa amezwami angawalondi , angimgwebi mina ngombana angikazeli ukugweba iphaseli , kodwana ukulisindisa .
43012048	Kukhona umgwebi waloyo ongininako ongamukeli amezwami . Lona ilizweli engilikhulumileko lizamgweba ngomhla wokuphela !
43012049	Angikakhulumi okungekwami , kodwana uBaba ongithumileko nguye ongiyale bona ngikhulume ini nokuthi ngikhulume njani .
43012050	Ngiyazi bona umyalwakhe urholela epilweni engapheliko . Yeke nanyana yini engikutjhoko , ngilokho uBaba angitjele bona ngikutjho . ”
43013001	Bekungaphambi komnyanya wePhasika , uJesu asazi bona isikhathi sakhe sesifikile sokutjhiya iphaseli aye kuYise . Bekabathandile ekungebakhe abasephasinapha , wabathanda bekwaba sekupheleni .
43013002	UJesu nabafundi bakhe gade basesilalelweni , uSathana besele afake ehliziyweni kaJudasi indodana kaSimoni Iskariyodi bona akhaphele uJesu .
43013003	UJesu bekazi bonyana uYise ubeke zoke izinto emandlenakhe ; bekasazi nokobana ubuya kuZimu begodu ubuyela kuZimu .
43013004	Yeke wasikima ekudleni , wahlubula isambatho sakhe , wazisonga ngethawula edinini .
43013005	Wathela amanzi ngesitjeni wathoma ukuhlamba iinyawo zabafundi bakhe , wazomisa ngethawula egade isedinini lakhe .
43013006	Weza kuSimoni Pitrosi , owathi kuye : “ Uzokuhlamba iinyawo zami , Kosi , na ? ”
43013007	UJesu waphendula wathi : “ Okwagadesi awukabi ukwazi engikwenzako , kodwana uzakulemuka muva . ”
43013008	UPitrosi wathi : “ Angekhe walinga nanini uhlambe iinyawo zami ! ” UJesu wamphendula wathi : “ Nangingekhe ngahlamba iinyawo zakho , khona awunabudlelwano nami . ”
43013009	USimoni Pitrosi waphendula wathi : “ Kosi , yeke ungahlambi iinyawo zami kwaphela , kodwana izandla nehlokwami ! ”
43013010	UJesu wathi : “ Okhe wahlamba umzimba , uhlanzekile umzimba woke , yeke akusafuneki bona ahlambe ngaphandle kweenyawo zakhe kwaphela . Nje-ke nina nihlanzekile kodwana ingasi noke . ”
43013011	UJesu gade asele asazi bona ngubani ozomthengisa , kungalokho bekathe : “ Anikahlambuluki noke . ”
43013012	Ngemva kobana ahlambe iinyawo zabo , wembatha isambatho sakhe wabuyela endawenakhe etafuleni , wababuza wathi : “ Niyalemuka engikwenzileko kini na ?
43013013	Ningibiza ngokuthi , ‘ Mfundisi namkha Kosi ! ’ , kulungile lokho ngombana ngilokho engingikho .
43013014	Njengombana mina Kosi noMfundisenu , ngihlambe iinyawo zenu , nani kufuze nihlambe iinyawo zomunye nomunye .
43013015	Nginenzele isibonelo sokobana nani kufuze nenze njengombana ngenze kini .
43013016	Kwamambala ngiqinisile ngithi kini : Ayikho inceku ekulu kunekosayo , akakho nomzenda omkhulu kunaloyo omthumileko .
43013017	Njengombana senazi izintwezi , nizakubusiswa nanizenzako .
43013018	“ Angikhulumi ngani noke ; ngiyabazi labo engibakhethileko . Kodwana kufanele kuzaliseke imitlolo ethi , “ ‘ Iye , loyo onghwatha nami ungiphendukele waba mkhapheli . ’
43013019	“ Nginitjela kwanje ngaphambi kobana kwenzeke , khona kuzakuthi nakwenzekako nikholwe bona nginguye .
43013020	Kwamambala ngiqinisile ngithi kini : Owamukela engimthumileko wamukela mina ; owamukela mina wamukela loyo ongithumileko . ”
43013021	Emva kobana atjho lokhu , uJesu watshwenyeka khulu emmoyeni wathi : “ Kwamambala ngiqinisile ngithi kini : Omunye wenu uzongikhaphela emanabeni . ”
43013022	Abafundi baqalana , barareka bona utjho bani .
43013023	Omunye wabo omfundi uJesu agade amthanda , bekazeyame ngaye .
43013024	USimoni Pitrosi wamkhweba wathi : “ Mbuze bona ukhuluma ngobani . ”
43013025	Yeke umfundi loyo wasusa ihlokwake kuJesu , wabuza wathi : “ Ngubani loyo , Kosi na ? ”
43013026	UJesu waphendula wathi : “ Ngiloyo engizamnikela igedzwana lesikwa ngemva kobana ngilitjhebe ngesitjeni . ” Yeke watjheba igedzwana lesikwa , walinikela uJudasi umsa kaSimoni Iskariyodi .
43013027	Msinyana emva kobana uJudasi athathe isikwa , uSathana wangena kuye . UJesu wathi kuye : “ Kwenze msinyana ofuna ukukwenza . ”
43013028	Akakho noyedwa wabo obekasetafuleni ogade asazi bona bekakutjhwelani lokhu kuye .
43013029	Njengombana uJudasi gade amlondisikhwama semali , abanye abafundi badlumbana bona uJesu bekamtjela bona akayokuthenga abakufunela umnyanya , namkha abele abadududu .
43013030	Sele amukele isikwa uJudasi , khonokho waphumela ngaphandle ; bekusebusuku .
43013031	Kwathi bona akhambe , uJesu wathi : “ Kwanjesi-ke iNdodana yoMuntu iphazimulisiwe noZimu uphazimulisiwe ngayo .
43013032	Nangabe uZimu uphazimulisiwe kiyo , khona uZimu uzakuphazimulisa iNdodana kuye , begodu lokho uzakwenza msinyana .
43013033	Bantwabami , ngizokuba nani isikhatjhana esincani kwaphela . Nizangifuna , njengombana ngatjho kumaJuda bona lapho ngiya khona angeze eza wona , ngitjho njalo nakini .
43013034	“ Nginipha umyalo omutjha ngithi : Thandanani . Njengombana nginithandile , nje-ke nani nifanele ukuthandana .
43013035	Ngalokhu boke abantu bazakwazi bona nibafundi bami , nanithandanako . ”
43013036	USimoni Pitrosi wambuza wathi : “ Kosi , kanti uya kuphi ? ” UJesu wamphendula wathi : “ Angekhe wangilandela lapha ngiyako khona nje , kodwana uzangilandela kamva . ”
43013037	UPitrosi wambuza godu wathi : “ Kosi , kungani ngingeze ngakulandela khona nje na ? Sengikubhincele ukudela ukuphila kwami ngebanga lakho . ”
43013038	UJesu waphendula wathi : “ Kungabe uqinisile bona sewubhincele ukudela ukuphila kwakho ngebanga lami na ? Kwamambala ngiqinisile ngithi kuwe : Umkukurumbu ungakalili , uzabe sele ungiphike kathathu . ”
43014001	“ Iinhliziyo zenu azingakhathazeki . Kholwani kuZimu , nikholwe nakimi .
43014002	Kukhona iinkumba ezinengi ekhaya lakaBaba , nakube bekungasi njalo , ngabe nginitjelile . Nje-ke ngiyakhamba ngiyonilungisela indawo .
43014003	Nasele ngikhambile nginilungisele indawo , ngizakubuya ngizonithatha , khona nizakuba lapho ngikhona .
43014004	Niyayazi indlela enqophe endaweni lapha ngiya khona . ”
43014005	UTomasi wathi kuye : “ Kosi , asazi lapha uya khona , alo-ke singayazi njani indlela eya lapho na ? ”
43014006	UJesu wamphendula wathi : “ Mina ngiyindlela , iqiniso nokuphila ; akakho noyedwa ozakuya kuBaba ngaphandle kwami .
43014007	Nakube beningazi mina benizamazi noBaba ; kusukela khona gadesi niyamazi , begodu nimbonile . ”
43014008	UFlebhe wathi kuye : “ Kosi , sibonisa uBaba lokho kuzabe kusanele . ”
43014009	UJesu waphendula wathi : “ Isikhathi eside benginani Flebhe , utjho bona awungazi na ? Loyo ongibonileko , ubone uBaba . Utjho njani bona , ‘ Sikhombisa uBaba ’ na ?
43014010	Awukholwa bona ngikuBaba noBaba ukimi na ? Amezwi engiwakhuluma kini akusiwo engizikhulumela wona ngokwami . Kodwana nguBaba ohlezi kimi owenza umsebenzakhe .
43014011	Ngikholwani nangithi ngikuBaba noBaba ukimi . Nakungasinjalo , kholwani imisebenzi engiyenzako ngokwayo .
43014012	Kwamambala ngiqinisile ngithi kini : Loyo okholwa kimi , uzakwenza lokho engikwenzako . Iye , uzakwenza ngitjho izinto ezikulu kunalezi ngombana ngiya kuBaba .
43014013	Ngizakwenza koke enikubawako ngebizo lami ukuze uBaba aphazimuliswe ngeNdodana .
43014014	Nanibawa nanyana yini ngebizo lami , ngizayenza . ”
43014015	“ Naningithandako , nizakulonda imiyalwami .
43014016	Ngizakubawa uBaba , uzanipha omunye uMsizi , ozokuhlala nani nini nanini ;
43014017	ngitjho uMoya weqiniso , iphasi engekhe lamamukela ngombana lingamboni befuthi lingamazi . Kodwana nina niyamazi ngombana uhlala nani begodu ukini .
43014018	“ Angekhe nginitjhiye niziintandani , ngizakuza kini .
43014019	Kungakabi sikhathi eside , iphasi angekhe lisangibona , kodwana nina nizangibona ngombana mina ngiyaphila nani niyokuphila .
43014020	Mhlokho , nizakulemuka bona ngikuBaba nani nikimi , nami ngikini .
43014021	“ Loyo owamukela imiyalwami ayenze , ngongithandako-ke loyo . Ongithandako uzakuthandwa nguBaba , nami ngizamthanda bengizibonakalise kuye . ”
43014022	UJudasi , ( ingasi uJudasi Iskariyodi ) , wathi : “ Kosi , kubayini unqophe ukuzibonakalisa kithi ingasi ephasini na ? ”
43014023	UJesu wamphendula wathi : “ Loyo ongithandako uzakuhlonipha ifundiswami . UBaba uzamthanda , begodu sizakuza kuye sihlale naye .
43014024	Ongangithandiko akahloniphi ifundiswami . Ilizwi enilizwilekweli akusilo lami , kodwana ngelakaBaba ongithumileko .
43014025	“ Ngikhulume koke lokho ngisesenani .
43014026	UMsizi , uMoya oCwengileko , uBaba azamthumela ngebizo lami , uzanifundisa yoke into anikhumbuze koke enginitjele khona .
43014027	“ Ukuthula ngikutjhiya nani . Ukuthula kwami ngininikela khona . Angininikeli khona njengombana iphasi lisenza . Ningavumeli iinhliziyo zenu zitshwenyeke begodu ningesabi .
43014028	Ningizwile ngisithi kini , ‘ Ngiyakhamba kodwana ngizakubuya kini . ’ Ngathana beningithanda , benizokuthaba bona ngiya kuBaba ngombana uBaba mkhulu kunami .
43014029	Nginitjelile lokhu ngaphambi kobana kwenzeke , khona kuzakuthi nakwenzekako , nikholwe .
43014030	Angisakwazi ukukhuluma nani isikhathi eside ngombana umbusi wephaseli selasiza . Akanawo amandla kimi .
43014031	Kodwana iphasi lifanele ukwazi bona ngiyamthanda uBaba nokobana ngenza poro njengombana uBaba angiyalile . “ Sikimani , sikhambeni lapha . ”
43015001	“ Mina ngisidiribe samambala , uBaba mlimi .
43015002	Ususa kimi yoke ipande engatheliko , kuthi leyo naleyo ipande ethelako ayihlunge khona izakuthela khulu .
43015003	Senihlambulukile ngelizwi engilikhulume kini .
43015004	Hlalani kimi , nami ngizakuhlala kini . Njengombana ipande angekhe yathela ngokwayo kwaphela nayihlezi esidiribeni sayo . Kunjalo-ke nani angekhe nathela naningakahlali kimi .
43015005	“ Mina ngisidiribe , nina niziimpande . Ohlala kimi , nami ngihlala kuye , loyo-ke uzakuthela khulu ngombana ngaphandle kwami angekhe nenze ilitho .
43015006	Loyo ongahlali kimi uzakulahlwa njengepande , ome ; iimpande ezinjalo ziyabuthelelwa ziphoswe ngemlilweni , zitjhiswe .
43015007	Nanihlala kimi namezwami ahlala kini , nizakubawa nanyana yini enikufunako , nizakwenzelwa .
43015008	UBaba uphazimuliswa kuthela kwenu iinthelo ezinengi , khona nizakuba bafundi bami .
43015009	Nginithande njengombana uBaba angithandile ; nje-ke hlalani ethandweni lami .
43015010	Nanilonda imiyalwami , nizakuhlala ethandweni lami njengombana nami ngilonde imiyalo kaBaba ngahlala ethandweni lakhe .
43015011	“ Nginitjele lokhu ukuze ukuthaba kwami kube kini nokobana ukuthaba kwenu kuphelele .
43015012	Umyalwami ngilo : Thandanani njengombana nami nginithandile .
43015013	Ithando elikhulu umuntu angaba nalo kudela ipilwakhe ngebanga labangani bakhe .
43015014	Niziinini zami nanenza lokho enginiyala ngakho .
43015015	Anginibizi godu bona niziinceku ngombana inceku ayazi bona ikosayo yenzani . Nina nginibiza bona nibangani ngombana nginazise koke engikuzwe kuBaba .
43015016	Azange ningikhethe nina , kodwana mina ngikhethe nina . Nganikhetha bona niyokuthela iinthelo nokobana iinthelwezo zihlale ukuze nanyana yini eniyibawa ngebizo lami uBaba aninikele yona .
43015017	Nginiyala ngezintwezi kobana nithandane . ”
43015018	“ Nangabe iphasi liyanihloya , yazini bona lihloye mina qangi .
43015019	Nangabe beningebephasi , iphasi belizanithanda njengabalo . Kodwana nginikhethe kilo iphasi , anisingebalo ; ngikho iphaseli linihloyile nje .
43015020	Khumbulani ilizwi engilikhulume kini nangithi , ‘ Ayikho inceku ekulu kunekosayo . ’ Nakube mina bangizumile , nani bazonizuma . Nangabe balonde ilizwi lami nelenu bazalilonda .
43015021	Kodwana bazakwenza zoke izintwezi kini ngombana ningebami nangebanga lokobana bangakhange bamazi ongithumileko .
43015022	Ngathana azange ngize ngikhulume nabo , ngabe banganaso isono ; kodwana manje abasenayo incancabe ngesono sabo .
43015023	Ohloye mina uhloye noBaba godu .
43015024	Ingathana azange ngenze hlangana nabo iimangaliso ezingazange zenziwe mumuntu omunye , bebangekhe babe nomlandu wesono . Kodwana gadesi sebabonile engikwenzileko , bangihloyile mina noBaba .
43015025	Lokhu kuzaliseka ilizwi elitlolwe emthethwenabo othi , ‘ Bangihloye kunganasizathu . ’
43015026	“ Lokha nasele afikile uMsizi , engizamthumela abuya kuBaba , uMoya weqiniso ovela kuBaba , uzokufakaza ngami .
43015027	Nani godu nizakufakaza ngombana gade ninami kusukela ekuthomeni . ”
43016001	“ Lokho ngikukhulume kini ukuze ningakhubeki .
43016002	Nizakuqotjhwa ngemasinagogini , kodwana kuzakufika isikhathi lapha nanyana ngubani onibulalako azakudlumbana bona usebenzela uZimu .
43016003	Lokhu bazakwenza kini ngombana bangamazi uBaba nami .
43016004	Kodwana ngikhulume lokhu kini ukuze kuthi isikhathi sabo nasifikako , nikhumbule bona nganitjela izintwezi . “ Azange nginitjele lokhu ekuthomeni ngombana gade nginani .
43016005	Nje-ke kwanjesi ngiya kuye ongithumileko kodwana akakho noyedwa ongibuzako bona ngiyaphi .
43016006	Yeke njengombana sengikhulume izintwezi , iinhliziyo zenu zembethwe lisizi .
43016007	Kodwana nginitjela iqiniso nangithi kunilungele bonyana ngikhambe ; nangingakhambiko , uMsizi angekhe eza kini . Kodwana nangikhambako , ngizamthumela kini .
43016008	Begodu nakafikako yena , uzakwembulela iphasi mayelana nesono nokulunga nokugweba :
43016009	Mayelana nesono ngombana bangakholwa kimi ;
43016010	mayelana nokulunga ngombana ngiya kuBaba angekhe nisangibona ;
43016011	mayelana nokugweba ngombana umbusi wephaseli selagwetjiwe .
43016012	“ Ngisenokunengi engifuna ukunitjela khona , kodwana angekhe nikwazi ukukuthwala kwanjesi .
43016013	Kodwana kuzakuthi lokha uMoya weqiniso nasele afikile , uzanidosela kilo loke iqiniso ngombana akakazokukhuluma okungekwakhe , kodwana uzakukhuluma lokho akuzwako , anibikele nangalokho okuzako .
43016014	Uyongiphazimulisa ngombana uzokuthatha okwami anazise khona .
43016015	Koke uBaba anakho kungekwami , ngikho lokhu ngithe uzakuthatha kokwami anibekele khona . ”
43016016	“ Kuzakuba sikhatjhana ningangiboni ; kuthi isikhatjhana ningibone godu . ”
43016017	Abanye babafundi bakhe babuzana bathi : “ Utjho ukuthini nakathi , ‘ Kuzakuba sikhatjhana ningangiboni ; kuthi isikhatjhana ningibone godu ’ nokuthi , ‘ Ngombana ngiya kuBaba ’ na ? ”
43016018	Ngalokho bebabuza basithi : “ Kutjho ukuthini ukuthi isikhatjhana na ? Asazi thina bona ukhuluma ngani ! ”
43016019	UJesu bekasazi bona bafuna ukumbuza , yeke wathi kibo : “ Nibuzana bona ngitjho ukuthini nangithi , ‘ Kuzakuba sikhatjhana ningangiboni ; kuthi isikhatjhana ningibone godu ? ’
43016020	Kwamambala ngiqinisile ngithi kini : Nizakulila nibibitheke , kodwana iphasi lizakuthaba . Nina nizakuba lisizi kodwana isizi lenu lizakuphenduka ukuthaba .
43016021	Umfazi nasele atjhidele ukubeletha , uzwa iinhlungu ngombana isikhathi sakhe vane sesifikile ; kodwana umntwana nasele abelethiwe akasakhumbuli ubuhlungu ngombana sekubelethwe umntwana ephasini .
43016022	Kunjalo-ke nangani : Kwanjesi nilisizi , kodwana ngizakubuye nginibone godu , ihliziywenu ithabe ; nethabelo angekhe lathathwa mumuntu kini .
43016023	“ Mhlokho angekhe nabawa ilitho kimi . Kwamambala ngiqinisile ngithi kini : UBaba uzanipha nanyana yini enizayibawa ngebizo lami .
43016024	Kufikela njesi anikabawi ilitho ebizweni lami . Bawani nizakuphiwa khona kuzakuzala ithabo lenu . ”
43016025	“ Ngikhulume kini ngemifanekiso . Siyeza isikhathi lapha ngingasazukukhuluma ngemifanekiso , kodwana ngizakukhuluma ngoBaba kukhanye .
43016026	Mhlokho nizakubawa ebizweni lami , angitjho bona ngiyonibawela mina kuBaba .
43016027	Ngombana uBaba ngekwakhe uyanithanda ngombana nani ningithandile benakholwa bona ngivela kuZimu .
43016028	Ngavela kuBaba , ngeza ephasinapha ; kwanjesi ngitjhiya iphasi ngiya kuBaba . ”
43016029	Yeke abafundi bakhe bathi kuye : “ Kwanjesi sewukhuluma kuzwakale ingasi ngokufanekisa .
43016030	Siyazi kwanjesi bonyana wazi koke , awufuni omunye ongakubuza imibuzo . Lokhu kusenza sikholwe bona uvela kuZimu . ”
43016031	UJesu wabaphendula wathi : “ Niyakholwa kwanjesi na ?
43016032	Isikhathi siyeza , sebesilapha , lapha noke nje nizakurhatjheka khona , omunye nomunye aye kwakhe mina ngisale ngingedwa . Nokho angisingedwa ngombana uBaba unami .
43016033	Nginitjele izintwezi , khona nizakuba nokuthula kimi . Ephasinapha nizakuhlupheka , kodwana yibani nesibindi iphasi ngilahlulile ! ”
43017001	Kuthe bona uJesu aqede ukukhuluma lokhu , waqala phezulu ezulwini wathi : “ Baba , isikhathi sesifikile ; phazimulisa iNdodanakho khona iNdodana izakukuphazimulisa .
43017002	Uyinikele amandla phezu kwawo woke umuntu , khona izakunikela ukuphila okungapheliko kibo boke obaphe yona .
43017003	Ukuphila okungapheliko ngilokho bona bazi wena wedwa Zimu weqiniso nokwazi uJesu Krestu , omthumileko .
43017004	Ngikuphazimulisile ephasini ngokuqeda umsebenzi onginikele wona bona ngiwenze .
43017005	Kwanjesi Baba , ngiphazimulise phambi kwakho ngephazimulo egade nginayo kuwe iphasi lingakabi ukubakhona .
43017006	“ Ngilazisile ibizo lakho kilabo ongiphe bona ephasini . Bebavele bangebakho wangipha bona ; begodu balilondile ilizwi lakho .
43017007	Nje-ke bayazi bona koke ongiphe khona kuvela kuwe .
43017008	Ngibaphe umlayezo onginikele wona , bawamukela . Bayazi ngeqiniso bonyana ngivela kuwe , begodu bayakholwa bona ungithumile .
43017009	“ Ngiyabathandazela . Angithandazeli iphasi , kodwana labo ongiphe bona ngombana ngebakho .
43017010	Koke enginakho ngekwakho nokwakho koke ngekwami . Nje-ke iphazimulwami ibonakaliswe ngabo .
43017011	Kwanjesi angisesekho ephasini , kodwana bona basesephasini mina sengiza kuwe . Ngalokho Baba oCwengileko , balonde ebizweni lakho , iye , ibizo owangipha lona , khona bazakuba munye njengami nawe .
43017012	Lokha nangisesenabo ngibavikele bengabalonda ngebizo lakho owangipha lona . Akakho noyedwa wabo owalahlekako ngaphandle kwaloyo ebekufanele bona alahleke , khona kuzakuzaliseka imitlolo .
43017013	“ Kwanjesi sengisiza kuwe , kodwana ngikhuluma lokhu ngisesephasinapha khona bazakuba nethabo lami elipheleleko ngaphakathi kwabo .
43017014	Ngibanikele ilizwi lakho , iphasi labahloya ngombana abasese ngebephasi njengombana nami ngingasi ngewephasi .
43017015	Angikubawi bona ubasuse ephasinapha , kodwana bona ubavikele komumbi .
43017016	Abasingebephasi njengombana nami ngingasingewephasi .
43017017	Bacwengise ngeqiniso ; ilizwi lakho liliqiniso .
43017018	Njengombana ungithumele ephasini , nami ngibathumela ephasini .
43017019	Ngebanga labo ngiyazicwengisa , khona nabo bazakucwengiswa ngeqiniso .
43017020	“ Angithandazeli bona kwaphela , kodwana ngithandazela nalabo abazakukholwa kimi ngebanga lomlayezwabo ,
43017021	kobana boke njalo babe munye njengombana nawe Baba ukimi nami ngikuwe . Kwanga nabo bangaba kithi khona iphasi lizakukholwa bona ungithumile .
43017022	Ngibaphe iphazimulo owanginikela yona khona bazakuba munye njengombana simunye :
43017023	Mina ngikibo , wena ukimi . Nje-ke bazakuba munye ngokupheleleko ukuze iphasi lazi bona ungithumile begodu ubathandile njengombana ungithandile mina .
43017024	“ Baba , bengithanda bonyana labo ongiphe bona babe nami lapha ngikhona , khona bazakubona iphazimulwami . Iye , iphazimulo ongiphe yona ngombana wangithanda iphasi lingakabi ukubakhona .
43017025	Baba olungileko , iphasi akhange likwazi kodwana mina ngikwazile begodu laba bayazi bona ungithumile .
43017026	Ibizo lakho ngilazisile kibo , ngizasolo ngiraga ngokwenza njalo ukuze ithando onalo kimi libe nakibo nokobana nami ngibe kibo . ”
43018001	Ngemva kobana uJesu selathandazile , wakhamba nabafundi bakhe wayamela ngaphetjheya komlanjana iKedroni endaweni lapha bekunesimu khona . Yena nabafundi bakhe bangena kiyo .
43018002	UJudasi owamkhaphelako gade ayazi indawo leyo ngombana kanengi uJesu gade ahlanganela lapho nabafundi bakhe .
43018003	Yeke uJudasi weza esimini , akhamba namabutho wamajoni nezinye zeenkhulu zabaphristi abakhulu nabaFarisi . Bebahlomile baphethe iinhlothi ezivutako , iimbani neenkhali .
43018004	UJesu selasazi koke okuzokwenzeka kuye waphuma waya kibo wababuza wathi : “ Nifuna bani na ? ”
43018005	Bamphendula bathi : “ UJesu weNazaretha . ” UJesu wathi kibo : “ Nginguye . ” UJudasi owamkhaphelako gade ajame nabo lapho .
43018006	Lokha uJesu nasithi kibo , “ Nginguye ” babuyela sinyovana baduleka phasi .
43018007	UJesu wababuza godu wathi : “ Nifuna bani na ? ” Baphendula bathi : “ UJesu weNazaretha . ”
43018008	UJesu wabaphendula wathi : “ Senginitjelile bona nginguye , yeke nangabe nifuna mina , abanye laba abakhambe-ke . ”
43018009	Lokhu bekukuzaliseka kwelizwi alitjhwileko lokuthi : “ Angikalahlekelwa nangoyedwa kilabo ongiphe bona . ”
43018010	USimoni Pitrosi ogade anesabula , wayirhwatjhula wasusa indlebe yangesigomeni yekhoboka lomphristi omkhulu . Ibizo lekhobokelo bekunguMalirhusi .
43018011	Yeke uJesu wathi kuPitrosi : “ Buyisela isabulakho endawenayo ! Kanti angizuyisela ikapho engiyinikelwe nguBaba na ? ”
43018012	Yeke ibutho lamajoni neenduna zalo kanye neenkhulu zamaJuda babamba uJesu bambopha ;
43018013	bamusa qangi ku-Anasi ogade ongumkhwe kaKhayafasi obegade amphristi omkhulu umnyaka lowo .
43018014	Nguye uKhayafasi owaluleka amaJuda bonyana bekungaba ngcono kufe umuntu oyedwa afele boke abantu .
43018015	USimoni Pitrosi nomunye umfundi bebalandela uJesu . Ngebanga lokobana umfundi loyo gade aziwa mphristi omkhulu , wangena noJesu ngesirhodlweni somphristi omkhulu ,
43018016	uPitrosi yena wasala ngaphandle esangweni . Umfundi obegade asaziwa mphristi omkhulu loyo wabuyela ngaphandle , wakhuluma nomntazana omlindi esangweni , wangenisa uPitrosi .
43018017	Umntazana omlindisango loyo wathi kuPitrosi : “ Angithi nawe ungomunye wabafundi bomuntu loya na ? ” UPitrosi wamphendula wathi : “ Angisinguye . ”
43018018	Gade kumakhaza , yeke iinceku neenkhulu gade ziphembe umlilo ziwuragelele , zisotha . UPitrosi naye bekajame nabo , azothisa .
43018019	Umphristi omkhulu wabuza uJesu ngabafundi bakhe nangefundiso yakhe .
43018020	UJesu waphendula wathi : “ Ephasini bephele ngikhulume emtarini . Ngafundisa ngemasinagogini nangethempelini , lapha woke amaJuda ahlanganela khona . Azange khengitjho ilitho ngasese .
43018021	Alo-ke ubuzelani kimi na ? Buza labo abangizwileko , ngineqiniso bayazi engikutjhwileko . ”
43018022	Kuthe bona uJesu atjho lokhu , omunye weenkhulu wamwahla ngepama bewathi kuye : “ Leyo yindlela yokuphendula umphristi omkhulu na ? ”
43018023	UJesu waphendula wathi : “ Nangabe kukhona okumbi engikukhulumileko , veza ubufakazi balokho . Kodwana nangabe ngikhulume iqiniso , alo , ungibethelani na ? ”
43018024	Yeke u-Anasi wamthumela kumphristi omkhulu uKhayafasi , asoloko abotjhiwe njalo .
43018025	Kuthe uPitrosi asajame azothisa njalo , bambuza bathi : “ Awusingomunye wabafundi bomuntu loya na ? ” Yena walandula wathi : “ Awa , angisinguye . ”
43018026	Omunye weenceku zomphristi omkhulu , obekasihlobo somuntu uPitrosi amsusa indlebe , wambuza wathi : “ Azange khengikubone unaye esimini na ? ”
43018027	Godu uPitrosi wabuye walandula ; nje-ke khonokho umkukurumbu walila .
43018028	Nje-ke bakhupha uJesu kuKhayafasi bamusa esigodlweni sombusi wamaRoma . Bekusekuseni ngondi , kodwana bona akhange bangene esigodlwenapho ngombana bebafuna ukuhlala bahlanzekile , khona bazakukghona ukugoma iPhasika .
43018029	Yeke uPilatu waya kibo ngaphandle wababuza wathi : “ Umuntu lo nimthwesa umlandu bani na ? ”
43018030	Ipendulwabo yathi : “ Besingekhe samletha kuwe nakube azange enze umlandu . ”
43018031	UPilatu wathi kibo : “ Yeke nina ngokwenu mthatheni niyomgweba ngokomthetho wenu . ” AmaJuda aphendula athi : “ Asikavunyelwa ukubulala umuntu . ”
43018032	Lokhu kwenzeka ukuze kuzaliseke amezwi akhulunywa nguJesu lokha nabonisa indlela azokufa ngayo .
43018033	Nje-ke uPilatu wabuyela ngesigodlweni , wabiza uJesu wambuza wathi : “ Uyikosi yamaJuda na ? ”
43018034	UJesu wambuza wathi : “ Umbuzo lo uvela kuwe , namkha uzwe ngabanye abakutjele ngami na ? ”
43018035	UPilatu waphendula wathi : “ Udlumbana bona ngiliJuda na ? Angitjho babantu bekhenu nabaphristi abakhulu abakuthumele kimi . Wenzeni na ? ”
43018036	UJesu wathi : “ Umbuswami awusiwo wephaseli ; nangabe bewunjalo , iinceku zami gade zizokulwa zivimbele bona ngingabanjwa maJuda . Kodwana umbuswami akusiwo walapha . ”
43018037	UPilatu wambuza wathi : “ Alo-ke uyikosi na ? ” UJesu waphendula wathi : “ Utjho khona , ngiyikosi , kuhlekuhle ngabelethelwa lokho begodu kungalokho ngeza ephasinapha ukuze ngifakaze iqiniso . Ngabelethwa , ngeza ephasinapha ukuzokukhuluma ngeqiniso . Boke abaseqinisweni bayalilalela ilizwi lami . ”
43018038	UPilatu wambuza wathi : “ Alo-ke liyini iqiniso na ? ” Ngalokho uPilatu waphuma wabuyela kumaJuda wafese wathi : “ Angisifumani isizathu sokumthwesa umlandu .
43018039	Kodwana ngesiko eninalo , phele njalo nginithukululele isibotjhwa ngesikhathi sePhasika . Nifuna bona nginithukululele ikosi yamaJuda na ? ”
43018040	Bamphendula ngetjhada elikhulu bathi : “ Awa , ingasiyena ! Sifuna uBharabhasi ! ” UBharabhasi bekasigebengu .
43019001	Yeke uPilatu wathatha uJesu wayala bona abethwe .
43019002	Amajoni aluka isihlohlo sameva amthwesa sona ; amembesa iphuraphura ebubende .
43019003	Anande eza kuye athi : “ Ngwenyama , kosi yamaJuda ! ” Amwahla .
43019004	UPilatu waphuma godu waya emaJudeni wathi : “ Qalani , ngimkhuphela kini kobana nazi bonyana angisifumani isizathu sokumbeka umlandu . ”
43019005	Yeke uJesu waphuma , athwele isihlohlo sameva embethe nephuraphura ebubende . UPilatu wathi kibo : “ Nangu-ke umuntu loyo ! ”
43019006	Kwathi bona abaphristi abakhulu neenkhulu bambone , barhuwelela bathi : “ Mbethele ! Mbethele ! ” UPilatu wathi kibo : “ Mthatheni nina nimbethele ngombana mina angifumani umlandu kuye . ”
43019007	AmaJuda amphendula athi : “ Sinomthetho thina , nje-ke ngokuya ngomthetho lowo , kufanele afe ngombana uthe uyiNdodana kaZimu . ”
43019008	Kuthe lokha uPilatu nakezwa lokhu , kwaba kukhona esaba khulu .
43019009	Wabuyela godu ngesigodlweni , wabuza uJesu wathi : “ Ubuyaphi na ? ” Kodwana uJesu akhange amphendule .
43019010	UPilatu wathi kuye : “ Awufuni ukukhuluma nami na ? Awazi bona nginamandla wokukuthukulula newokukubethela na ? ”
43019011	UJesu waphendula wathi : “ Bewungekhe waba namandla kimi nangabe bewungakawaphiwa avela phezulu . Yeke loyo onginikele kuwe unomlandu wesono esikhulu . ”
43019012	Ukusukela lapha , uPilatu walinga ukufumana indlela yokuthukulula uJesu , kodwana amaJuda arhuwelela athi : “ Nawungamthukulula , kungatjho bona awusimngani wombusi omkhulu ! Loyo ozitjhaya sakosi , urarana nombusi omkhulu ! ”
43019013	Kuthe lokha uPilatu nakezwa amezwi la , wakhuphela uJesu ngaphandle , wahlala esihlalweni somgwebi endaweni okuthiwa yiGabatha ngesiHebheru .
43019014	Bekulilanga lokulungiselela iPhasika , kusemini ekulu , uPilatu wathi emaJudeni : “ Nasi ikosenu ! ”
43019015	Barhuwelela bathi : “ Msuse ! Msuse ! Mbethele esiphambanweni ! ” UPilatu wababuza wathi : “ Nifuna bona ngibethele ikosenu na ? ” Abaphristi baphendula bathi : “ Asinayo ikosi ngaphandle kombusi omkhulu ! ”
43019016	Yeke wamnikela kibo bona abethelwe . Bamthatha-ke uJesu bakhamba naye .
43019017	Waphuma azitjathele isiphambano sakhe , waya endaweni ekuthiwa yiKhakhayi , ( ebizwa ngesiHebheru bona yiGolgotha . )
43019018	Lapho-ke bambethela khona anamadoda amanye amabili , enye ngesigomeni enye ngesinceleni , aphahla uJesu .
43019019	UPilatu bekatlole isaziso , wasiphanyeka esiphambanweni . Sifundeka bunje : “ UJesu weNazaretha , ikosi yamaJuda . ”
43019020	AmaJuda amanengi asifunda isazisweso ngombana indawo lapha uJesu abethelwa khona beyingasikude nedorobho . Isaziso besitlolwe ngesiHebheru , ngesiLathini nangesiGirigi .
43019021	Abaphristi abakhulu bathi kuPilatu : “ Ungatloli uthi , ‘ Ikosi yamaJuda , ’ kodwana uthi , ‘ Uthe uyikosi yamaJuda . ’ ”
43019022	UPilatu waphendula wathi : “ Lokho engikutlolileko ngikutlolile . ”
43019023	Sele amajoni abethele uJesu , athatha izambatho zakhe azahlukanisa izabelo ezine , omunye nomunye waba nesabelo kwasala iphuraphura . Iphuraphura leyo beyinganamthungo kodwana beyelukiwe kusuka ehla ukuya enzasi .
43019024	Amajoni athi kelinye nelinye : “ Asingayidabuli , kodwana asiyenzeleni ifumbe sibone bona ngubani ezakuba ngeyakhe . ” Lokhu kwenzeka khona kuzazaliseka imitlolo ethi : “ Babelana iimpahla zami zokwembatha , benzelana ifumbe ngesambatho sami . ” Lokhu ngilokho amabutho akwenzileko .
43019025	Hlanu kwesiphambano sakaJesu bekujame unina nodadwabo lakanina , uMariya umkaKlopasi noMariya Magdalina .
43019026	Kwathi lokha uJesu nakabona unina nomfundi egade amthanda ajame hlanu komma loyo , wathi kunina : “ Mma , naso indodanakho ! ”
43019027	Godu wathi emfundini : “ Nango ummakho . ” Kusuka lapho umfundi loyo wamthatha wamusa emzinakhe .
43019028	Emva kwalokhu uJesu sele asazi bona koke sekuphethekile , nokobana kuzakuzaliseka umtlolo , wathi : “ Ngomile . ”
43019029	Bekukhona isitja lapho sizele isibharha , nje-ke batjheba umtjhofotjhofana ngakiso , bawuhlomela elithini lehisophi , balisa emlonyenakhe .
43019030	Kwathi bona uJesu amukele isibharha , wathi : “ Sekuphethekile ! ” Wakhothamisa ihloko , wafa .
43019031	Bekulilanga lokulungiselela begodu nelanga elilandelako bekuzokuba liSabatha elikhethekileko . Nje-ke ngebanga lokobana amaJuda bekangafuni bona iindumbu ziliselelwe esiphambanweni ngeSabatha , abawa uPilatu bona abavumele bephule imilenze yamadoda abethelweko , behlise neendumbu zabo .
43019032	Yeke amajoni eza , ephula imilenze yendoda yokuthoma neyesibili egade ibethelwe noJesu .
43019033	Kodwana kwathi lokha nafika kuJesu , amfumana sele afile . Yeke azange asaphula imilenzakhe .
43019034	Kunalokho omunye wamajoni wagwaza ihlangothi lakhe ngomkhonto , khonokho kwaphuma iingazi namanzi .
43019035	Loyo owabona lokhu kusenzeka ufakazile , nobufakazi bakhe buliqiniso , begodu uyazi bona ufakaza iqiniso .
43019036	Lokhu kwenzeka khona kuzakuzaliseka imitlolo ethi : “ Alikho nalinye ithambo lakhe elizakwephulwa . ”
43019037	Kukhona omunye umtlolo othi : “ Abantu bazamqala loyo abamgwazileko . ”
43019038	Ngemva kwalokho , uJosefa we-Arimathiya , ogade amlandeli kaJesu ngasese ngombana esaba amaJuda , wabawa isidumbu sakaJesu kuPilatu . UPilatu wamvumela , yeke uJosefa wakhamba wayokususa isidumbu .
43019039	Bekaphekelelwa nguNikhodemusi , umuntu owakhe weza azokubona uJesu ebusuku . UNikhodemusi lo , gade eze aphethe amakhilogramu amatjhumi amathathu weenthako zamakha wemire nomarobazibukhali .
43019040	Amadoda amabili la awuthatha umzimba kaJesu awuphuthela ngetjhila lelineni awuzesa ngamakha njengendlela yesiko lamaJuda lokungcwaba .
43019041	Endaweni lapho uJesu bekabethelwe khona esiphambanweni bekukhona isimu ; ngesiminapho bekukhona ithuna elitjha elingazange khelibulungele .
43019042	Njengombana bekulilanga lokuzilungiselela kwamaJuda mayelana neSabatha , nethuna liseduze , bathuna umzimba kaJesu lapho .
43020001	Ekuseni ngelanga lokuthoma leveke , kusesenzima ngondi , uMariya Magdalina waya ethuneni , wafumana ilitje ebelivale umnyango wethuna ligediwe .
43020002	Nje-ke wagijimela kuSimoni Pitrosi nemfundini ogade athandwa nguJesu , wafese wathi : “ IKosi bayithethe ngethuneni , asazi bona bayibekephi ! ”
43020003	Yeke uPitrosi nomfundi omunye baya ethuneni .
43020004	Bobabili njalo gade bagijima , kodwana umfundi lo watjhiya uPitrosi ngebelo wafika ethuneni maqangi .
43020005	Wahlola , wabona itjhila lelineni ebebamphuthele ngalo , akhange angene .
43020006	Nje-ke uSimoni Pitrosi obegade amlandela ngemuva wafika walunga poro ngethuneni . Wabona itjhila lelineni ebebamphuthele ngalo lilele lapho ,
43020007	netjhila ebebambophe ngalo ehloko , lilodwa eqadi lisongiwe .
43020008	Yeke umfundi lo , owafika ethuneni qangi , naye wangena ; wabona , wakholwa .
43020009	Bebasengakazwisisi imitlolo ethi kumele avuke kabafileko .
43020010	Yeke abafundabo babuyela emakhaya .
43020011	Kodwana uMariya bekajame ethuneni alila . Asalila njalo , wakhothama wahlola ngethuneni ;
43020012	qala wabona iingilozi ezimbili lapho zembethe okumhlophe , zihlezi lapho bekunomzimba kaJesu , enye ngehlokweni enye ngeenyaweni .
43020013	Zambuza zathi : “ Mma , ulilelani na ? ” Waphendula wathi : “ Bathethe iKosami , nje-ke angazi bona bayibekephi ! ”
43020014	Sekatjhwile lokho watjhuguluka waqala , wabona uJesu ajame lapho ; kodwana akhange azi bona nguJesu .
43020015	UJesu wambuza wathi : “ Mma , ulilelani na ? Ngubani omfunako na ? ” Wadlumbana bona mlimisimu , wathi kuye : “ Nangabe umthethe , Mnimzana , ngitjela lapha umuse khona ngizakuya ngiyomthatha . ”
43020016	UJesu wathi kuye : “ Mariya ! ” UMariya watjhidela kuye warhuwelela ngesiHebheru wathi : “ Rabuni ! ” ( okutjho bona “ mfundisi ” ) .
43020017	UJesu wathi : “ Ungangibambi ngombana angikayi kuBaba . Kodwana khamba uye kubazalwana bami ubatjele uthi , ‘ Ngibuyela kuBaba onguYihlo wenu noZimami onguZimenu . ’ ”
43020018	Yeke uMariya Magdalina wakhamba wayokutjela abafundi wathi : “ Ngiyibonile iKosi ! ” Watjho nokobana itheni kuye .
43020019	Kusihlwa ngelanga lokuthoma leveke , abafundi bandawonye neminyango ivaliwe ngokwesaba amaJuda , uJesu wafika wazokujama hlangana nabo , wathi : “ Ukuthula akube nani ! ”
43020020	Ngemva kobana atjho lokho , wabatjengisa izandla nehlangothi lakhe . Abafundi bathaba kwamambala lokha nababona iKosi .
43020021	Godu uJesu wathi kibo : “ Ukuthula akube nani ! Njengombana uBaba angithumile mina , nami ngiyanithuma nina . ”
43020022	Kwathi bona atjho lokho , wabaphefumulela wathi : “ Yamukelani uMoya oCwengileko .
43020023	Nanilibalela abantu izono zabo , zizakulitjalelwa ; naningabalibaleliko , azizukulitjalelwa . ”
43020024	Nje-ke uTomasi , obizwa bona nguDidimosi nongomunye wabafundi abalitjhumi nambili , bekangekho ebafundini lokha uJesu nafikako .
43020025	Yeke abafundi abanye bamtjela bathi : “ Siyibonile iKosi ! ” Kodwana uTomasi wathi kibo : “ Ngaphandle kobana ngibone amanceba weempikiri ezandleni zayo , ngifake umunwami lapha bekuneempikiri khona , nesandla sami ehlangothini layo , angeze ngakholwa . ”
43020026	Ngemva kweveke abafundi bebahlangane ngendlini godu , noTomasi anabo . Nanyana iminyango beyihluthulelwe , uJesu weza wajama hlangana nabo wathi : “ Ukuthula akube nani ! ”
43020027	Yeke wathi kuTomasi : “ Faka umunwakho lapha , qala izandla zami . Yelula isandla sakho usifake ehlangothini lami . Lisa ukuzaza , ukholwe . ”
43020028	UTomasi wamphendula wathi : “ Kosami , Zimami ! ”
43020029	UJesu wathi kuye : “ Ukholwa ngombana ungibona na ? Babusisiwe labo abathi bangakaboni nokho bakholwe . ”
43020030	UJesu wenza nezinye iimangaliso ezinengi phambi kwabafundi bakhe ezingakatlolwa encwadini le .
43020031	Kodwana lokhu kutloliwe khona nizakukholwa bona uJesu unguKrestu , iNdodana kaZimu , nokuthi ngokukholwa kuye nibe nokuphila .
43021001	Ngemva kwalokho , uJesu wazibonakalisa godu ebafundini bakhe elwandle leThibheriyasi . Wazibonakalisa ngendlela le :
43021002	USimoni Pitrosi , uTomasi obizwa bona nguDidumosi noNathaniyeli ovela eKana eseGalile , amadodana kaZebediya nabanye abafundi bebandawonye .
43021003	USimoni Pitrosi wathi kibo : “ Ngisayokuthiya iinhlambi . ” Baphendula bathi : “ Sizokukhamba nawe . ” Nje-ke bakhamba ngomkhumbi , kodwana ubusukobo akhange babambe ilitho .
43021004	Kuthe sekusile , uJesu wajama eligwini , kodwana abafundi azange balemuke bona nguJesu .
43021005	Yeke wababuza wathi : “ Bantwana bakwethu , anikabambi ilitho na ? ” Bamphendula bathi : “ Awa . ”
43021006	Wathi kibo : “ Phoselani inede yenu ngesigomeni somkhumbi nizakubamba . ” Yeke bayiphosela , babhalelwa kuyidosa ngebanga lobunengi beenhlambi .
43021007	Nje-ke umfundi ogade athandwa nguJesu wathi kuPitrosi : “ YiKosi ! ” Kwathi uPitrosi bona ezwe bonyana yiKosi , wambatha isambatho sakhe ngombana gade selahlubule , weqela ngemanzini .
43021008	Abanye abafundi beza ngomkhumbi , badosa inede ezele iinhlambi ngombana bebangasikude neligu , bekungaba mamitha amatjhumi alithoba .
43021009	Kwathi bona bafike eligwini , babona lapho umlilo wamalahle kukhona phezu kwawo ihlambi nesikwa .
43021010	UJesu wathi kibo : “ Lethani ezinye zeenhlambi enisanda ukuzibamba . ”
43021011	USimoni Pitrosi wakhwela wadosela inede eligwini izele iinhlambi ezikulu ebegade zilikhulu namatjhumi amahlanu nantathu sezizoke ; ngitjho nanyana gade zizinengi kangako , inede azange irathuke .
43021012	UJesu wathi kibo : “ Yizani nizokugoma . ” Akakho noyedwa wabafundi owakhe walokotha ukumbuza bona : “ Ungubani na ? ” Gade basazi bona yiKosi .
43021013	Yeke uJesu wabandamela kibo wafese wathatha isikwa wabanikela , wenza njalo godu nangeenhlambi .
43021014	Lokhu-ke gade sele ingekwesithathu uJesu azibonakalisa ebafundini bakhe ngemva kobana selavukile kabafileko .
43021015	Ngemva kobana sebadlile , uJesu wathi kuSimoni Pitrosi : “ Simoni msa kaJwanisi , mbala ungithanda ukudlula laba na ? ” Yena wathi : “ Iye , Kosi , uyazi bona ngiyakuthanda . ” UJesu wathi kuye : “ Yondla iimvana zami . ”
43021016	Godu uJesu wathi kuye : “ Simoni msa kaJwanisi , mbala uyangithanda na ? ” Waphendula wathi : “ Iye , Kosi , uyazi bona ngiyakuthanda . ” UJesu wathi kuye : “ Lusa izimvu zami . ”
43021017	Kwesithathu wathi kuye : “ Simoni msa kaJwanisi , uyangithanda na ? ” UPitrosi wadabuka ngombana uJesu wambuza kwesithathu asithi : “ Uyangithanda na ? ” Yeke wathi kuJesu : “ Kosi , wazi koke ; uyazi bona ngiyakuthanda ! ” UJesu wathi kuye : “ Yondla izimvu zami .
43021018	Kwamambala ngiqinisile ngithi kuwe : Nawusemutjha bephele ubhince uye nanyana kukuphi lapha uthanda khona . Kodwana nasele uluphele , uzakuthabulula izandla zakho omunye akwembese akuse lapha ungafuni ukuya khona . ”
43021019	Ngokutjho lokhu , uJesu bekatjengisa indlela uPitrosi azakufa ngayo alethe iphazimulo kuZimu . Yeke uJesu wathi kuye : “ Ngilandela ! ”
43021020	UPitrosi watjhuguluka wabona umfundi ogade athandwa nguJesu abalandela . Lo ngiloyo ebekazigudle ngoJesu ngephasika nowabuza wathi : “ Kosi , ngubani ozokuthengisa na ? ”
43021021	Kwathi bona uPitrosi ambone , wabuza wathi : “ Kosi , uthini ngaye na ? ”
43021022	UJesu wamphendula wathi : “ Nangifuna bona aphile kufikela mhlana ngibuyako , kukutshwenya ngani lokho na ? Wena ngilandela ! ”
43021023	Yeke iindaba zarhatjheka hlangana nabalandeli bakaJesu bona umfundi lo angekhe afa . Kodwana uJesu akhange atjho bona akazukufa , kwaphela wathi : “ Nangifuna bona aphile kufikela mhlana ngibuyako , kukutshwenya ngani lokho ? ”
43021024	Nguye umfundi lo owafakaza ngezintwezi , bewazitlola phasi ; begodu siyazi bona ubufakazi bakhe buliqiniso .
43021025	Zinengi ezinye izinto uJesu azenzako . Ngathana bezitlolwe ngazinye , ngitjho nephasi loke belingekhe lakghona ukulonda iincwadi ebezingatlolwa .
44001001	Indaba yokuthoma Theyofilusi , ngatlola ngazo zoke izinto uJesu athoma ukuzenza nokuzifundisa ,
44001002	kufikela mhlana enyuselwa ezulwini , emva kobana ayale ngoMoya oCwengileko abapostoli abakhethileko .
44001003	Wazibonakalisa kibo aphilile ngemva kokuhlupheka kwakhe , wabakhombisa ngeendlela ezinengi eziliqiniso bona uyaphila . Wabonakala kibo esikhathini esimalanga amatjhumi amane , akhuluma ngombuso kaZimu .
44001004	Ngesikhathi asahlanganyele nabo asidla , wabayala wathi : “ Ningasuki eJerusalema , kodwana lindelani isipho uBaba anithembisa sona , okutjho leso enezwa ngikhuluma ngaso
44001005	ngombana uJwanisi wabhabhadisa ngamanzi , kodwana nina nizokubhajadiswa ngoMoya oCwengileko emalangeni ambalwa ezako . ”
44001006	Labo ebebahlangene ndawonye , bambuza bathi : “ Kosi , ingabe esikhathinesi sewuzowubuyisela umbuso ku-Israyeli na ? ”
44001007	Yena wabaphendula wathi : “ Akusikho kwenu ukwazi iinkhathi namkha amalanga uBaba awabeke ngentando yakhe .
44001008	Kodwana nizakwamukela amandla lokha uMoya oCwengileko nasele ehlele phezu kwenu . Nizakuba bofakazi bami eJerusalema , kiyo yoke iJudiya neSamariya kufikela emaphethelweni wephasi . ”
44001009	Emva kokutjho lokho , wenyuselwa ezulwini bamqalile ; ilifu lamsusa emehlwenabo .
44001010	Basasoloko baqhusululele amehlwabo phezulu , yena enyuka , khonokho kwabonakala kujame hlanu kwabo amadoda amabili embethe ezimhlophe ,
44001011	athi : “ Madoda weGalile , nijameleni lapho niqale ezulwini na ? Yena uJesu lo osuswe kini owenyuselwe ezulwini , uzakubuya ngawo wona umukghwa lo enimbone enyuka ngawo . ”
44001012	Nje-ke babuyela eJerusalema basuka entabeni ekuthiwa yi-Oliva egade ilibanga lekhambo leSabatha ukusuka edorobheni .
44001013	Kuthe bona bafike , balunga elawini eliphezulu egade bahlala kilo ; bekunguPitrosi , uJwanisi , uJakopo no-Andrisi , uFlebhe noTomasi , uBharitholomeyusi noMatewu , uJakopo umsa ka-Alifiyosi , uSimoni umZelothe noJudasi indodana kaJakopo .
44001014	Boke laba bebaphele bahlangane njalo bazokuthandaza ndawonye kanye nabesifazana noMariya unina lakaJesu nabafowabo .
44001015	Emihleni leyo uPitrosi wasikima wakhuluma hlangana nabazalwana ebebangaba likhulu namatjhumi amabili ,
44001016	wathi : “ Bazalwana , kufuze kuzaliseke imitlolo eyakhulunywa nguMoya oCwengileko ngomlomo kaDavida , waphorofida ngoJudasi ogade amhlahli walabo ababamba uJesu .
44001017	Yena bekangomunye wethu begodu ayingcenye yomsebenzi lo .
44001018	“ Nje-ke , ngomvuzo azizuzela wona ngobukhohlakali bakhe , uJudasi wathenga isimu lapha awa khona ngobuso , kwadabuka isisu amathumbakhe aphareka phasi .
44001019	Boke beJerusalema bezwa ngalokho ; nje-ke babiza isimu leyo ngesikhabo bonyana yi-Akelidama , okutjho bona ‘ Yisimu yeengazi ’ .
44001020	“ Kutloliwe encwadini yamaRhubo bona , ‘ Ikumbakhe ayigedeze , kungahlali namunye ngaphakathi kwayo . ’ ‘ Kwanga omunye angathatha isikhundla sakhe . ’
44001021	“ Nje-ke kufanelekile ukukhetha yinye yamadoda walawo ebegade asoloko anathi isikhathi soke lokha uJesu nabekanande aphuma angena phakathi kwethu ,
44001022	kusukela ekubhabhadiseni kwakaJwanisi kufikela lapha uJesu enyuselwa khona ezulwini asuswa kithi . Kumele bona enye kiwo ibe ngufakazi kanye nathi wokuvuka kwakaJesu . ”
44001023	Yeke baphakamisa amadoda amabili : uJosefa , ogade abizwa bona nguBharisabhasi , obekabuye abizwe nguJustusi , kanye noMatiyasi .
44001024	Alo-ke bathandaza bathi : “ Kosi , wena wazi ihliziyo yomunye nomunye umuntu . Nje-ke , sitjengisa bona ngubani wababilaba omkhethileko
44001025	bona azokuthatha isikhundla sobupostoli , esitjhiywe nguJudasi waziyela endawenakhe . ”
44001026	Benza ifumbe , yona yadla uMatiyasi , nje-ke wabalwa kanye nabapostoli abalitjhumi nanye .
44002001	Lokha ilanga lePentekoste nalifikako , bebaboke bahlangene ndawonye .
44002002	Kungakatjhejeki kwaba khona itjhada elavela ezulwini lazwakala njengommoya omkhulu uvunguza , lazala ikumba yoke egade bahlezi kiyo .
44002003	Babona amalangabu anjengamalimu ahlukeneko ehlela phezu kwaloyo naloyo wabo .
44002004	Boke bazala ngoMoya oCwengileko bebathoma ukukhuluma ngeenlimi ezitjhili njengombana uMoya wabapha ukukhuluma .
44002005	Nje-ke bekukhona amaJuda ebegade esaba uZimu ahlala eJerusalema , avela ezizweni zoke ezingaphasi kwezulu .
44002006	Kuthe lokha nakuzwakala itjhadeli , isiqubuthu sahlangana ngokuphithizela ngombana ngiloyo naloyo wezwa bakhuluma ngelimi lekhabo .
44002007	Ngokurareka nangokukakamala isiqubuthweso sabuza sathi : “ Angitjho woke amadoda akhulumako la , amaGalile ?
44002008	Alo , kuza njani bona omunye nomunye wethu abezwe ngelimi adabuka kilo na ?
44002009	AmaPhathiya , amaMede ama-Elamu , abahlali beMesopotamiya , beJudiya beKaphadosiya , bePontusi nebe-Asiya ;
44002010	beFrigiya , bePhamfiliya , beGibhide nebeengceyeni zeLibhiya hlanu kweSirene iinthekeli zeRoma ;
44002011	amaJuda nabatjhugulukele ebuJudeni ; amaKrete nama-Arabhu , soke sibezwa bakhuluma iimangaliso zakaZimu bengamalimi wemakhethu ! ”
44002012	Boke bamangala bebasambatheka , babuzana bodwa bathi : “ Kutjho ukuthini lokhu na ? ”
44002013	Kodwana abanye bebenza amahlaya ngabo , bathi : “ Baburhenge ! ”
44002014	Alo-ke uPitrosi wasikima nabalitjhumi nanye , waphakamisela ilizwi lakhe esiqubuthwini wathi : “ Madoda wamaJuda nani noke enihlala eJerusalema , kufuze nazi begodu nilalele engikutjhoko :
44002015	Amadoda la akasiburhenge njengombana nidlumbana ngombana kusese yisimbi yethoba ekuseni .
44002016	Kodwana lokhu ngokwakhulunywa mphorofidi uJuweli nakasithi ,
44002017	“ ‘ USomnini uthi : Ngemihla yokuphela ngizakuthululela uMoyami kibo boke abantu ; amadodanenu namadodakazenu azakuphorofida , abatjha benu bazakubona imibono , abadala benu babhudange amabhudango .
44002018	Iye , emalangeni lawo ngizakuthululela uMoyami naphezu kweenceku neencekukazi , ziphorofide .
44002019	Ngizakuveza amabono ezulwini nephasini okutjho iingazi nomlilo nesimukumuku sentuthu .
44002020	Ilanga lizakuphenduka libe nzima nenyezi ibe ziingazi ngaphambi kokuza kwelanga lakaSomnini elikhulu nelesabekako .
44002021	Kuzakuthi boke ababiza ibizo lakaSomnini basindiswe . ’
44002022	“ Nje-ke lalelani la , nina ma-Israyeli : UJesu weNazaretha bekumumuntu ofakazelwe kini nguZimu ngemikarisomraro , ngeemangaliso nangeembonakaliso uZimu azenza phakathi kwenu ngaye , njengombana nani ngokwenu nazi .
44002023	Umuntu lo , owanikelwa kini ngokuya ngokwehlelo lakaZimu nangokwazi kwakhe ngaphambili , nina nambethela esiphambanweni benambulala ngezandla zabanganamthetho .
44002024	Kodwana uZimu wamvusa kabafileko ; wamthukulula ebuhlungwini bokufa ngombana bekungekhe kwenzeke bona abanjwe ngikho .
44002025	UDavida wathi ngaye , “ ‘ Ngesikhathi soke ngibeka uSomnini phambi kwami , njengombana angesidleni sami angeze nganyakaziswa .
44002026	Ngalokho ihliziywami yenamile ; ngihlokoma ngamandla ngombana umzimbami ulondekile .
44002027	Angeze watjhiya umphefumulwami endaweni yabafileko , namkha uvumele othembekileko wakho abone ukubola .
44002028	Wena ungikhombisa indlela yokuphila . Ukujabula okwanelisako kuphambi kwakho . ’
44002029	“ Nje-ke bafowethu , kufuze nginitjele ngesibindi bona ukhokho uDavida wahlongakala bewangcwatjwa nethuna lakhe lisesekhona lapha nanamhlanjesi .
44002030	Yena gade amphorofidi owazi bona uZimu ufunge ngesifungo bona uzakubeka omunye wesizukulwana sakhe esihlalweni sakhe .
44002031	Abona okungaphambili , wakhuluma ngokuvuka kwakaKrestu bonyana akhange atjhiywe endaweni yabafileko namkha umzimbakhe ubone ukubola .
44002032	“ UZimu uvuse uJesu lo kabafileko begodu soke sibofakazi balokho .
44002033	Sele akhutjhulelwe ngesigomeni sakaZimu , wamukela kuYise isithembiso sakaMoya oCwengileko , nje-ke uthulule lokho nani enikubonako nenikuzwako .
44002034	UDavida akakakhutjhulelwa ezulwini , kodwana wathi , “ ‘ Naku umlayezo kaSomnini oya ekosinami : Hlala ngesidleni sami
44002035	bekube kulokha nangenza izitha zakho zibe sinabelo seenyawo zakho . ’
44002036	“ Ngalokho indlu yoke yakwa-Israyeli kufuze yazi bona kwamambala uZimu wenze uJesu enambethela esiphambanweni lo , abe yiKosi noKrestu . ”
44002037	Lokha abantu nabezwa lokho , bahlabeka eenhliziyweni bebathi kuPitrosi nabanye abapostoli : “ Alo-ke bafowethu , sizakwenza njani na ? ”
44002038	UPitrosi wathi kibo : “ Phendukani , omunye nomunye wenu abhajadiswe ebizweni lakaJesu Krestu ukuze nithethelelwe izono , khona nizakwamukela isipho sakaMoya oCwengileko
44002039	ngombana isithembiso singesenu nabantwana benu nakibo boke abakude ; iye , boke uSomnini uZimethu azababizela kuye . ”
44002040	Wafakaza nangamanye amezwi amanengi wabakhalima wathi : “ Zisindiseni nina ngokwenu esizukulwaneni esonakelekwesi ! ”
44002041	Labo abamukela umlayezwakhe , babhajadiswa . Mhlokho kwangezeleleka pheze iinkulungwana ezintathu zabantu .
44002042	Abazalwana bebazinikele efundisweni yabapostoli nebudlelwaneni , ekwabelaneni isikwa nemthandazweni .
44002043	Woke umuntu wafikelwa kukwesaba ngombana abapostoli benza iimangaliso neembonakaliso ezinengi .
44002044	Woke amakholwa araga ndawonye ahlanganyela ezintweni zoke .
44002045	Athengisa ipahlawo neengugudlhelo zawo , abelana omunye nomunye njengokwesidingo sakhe .
44002046	Woke amalanga araga ngokuhlangana ngethempelini . Ukusuka lapho angena ikhaya ngekhaya ahlephulelana isikwa , agoma ndawonye anamile neenhliziyo zimhlophe ,
44002047	adumisa uZimu begodu athatjelwa babantu boke . Nje-ke imihla ngemihla uSomnini wangezelela ebandleni labo abasindiswako .
44003001	Ngelinye ilanga uPitrosi noJwanisi baya ngethempelini kusikhathi sokuthandaza ngesimbi yesithathu malangantambama .
44003002	Khonapho kwalethwa indoda ebegade isirhole kwekubelethweni kwayo . Indoda leyo beyigugwa imihla ngemihla ibekwa esangweni lethempeli ebekuthiwa lisango uMuhle kobana izozibawela izipho ebantwini ebebangena ngethempelinapho .
44003003	Kuthe lokha umuntu loyo nakabona uPitrosi noJwanisi sele bazokungena , wababawa isipho .
44003004	UPitrosi wamqala poro banoJwanisi , wathi kuye : “ Siqala ! ”
44003005	Yeke naye wabaqala poro , asithi mhlamunye uzakufumana ilitho kibo .
44003006	UPitrosi wathi kuye : “ Isiliva negolide anginalo , kodwana enginakho ngikupha khona : Ebizweni lakaJesu Krestu weNazaretha , sikima ukhambe ! ”
44003007	Wambamba ngesandla sesigoma wamsikimisa . Khonokho iinyawo neengogoriyana zakhe zaqina .
44003008	Weqela phezulu wajama ngeenyawo , wathoma wakhambakhamba . Nje-ke wangena ngesirhodlweni sethempeli kanye nabo , akhamba aseqa , adumisa uZimu .
44003009	Kuthe lokha boke abantu nabambona akhamba adumisa uZimu ,
44003010	babona bonyana nguye yena loya obegade anande ahlala abawa esangweni ebekuthiwa lisango uMuhle . Nje-ke barareka bebakakamala ngokwenzekileko kuye .
44003011	Kuthe umuntu loyo asanamathele kuPitrosi noJwanisi njalo , boke abantu ngokurareka bagijimela kibo endaweni ebizwa bona lithuri lakaSolomoni .
44003012	Kwathi lokha uPitrosi nakabona lokho , wathi kibo : “ Ma-Israyeli , kunirarelani lokhu na ? Kwakhona kubayini nisirhudulele amehlo ngokungathi kube mamandlethu namkha ikolwethu eyenze umuntu lo bona akhambe na ?
44003013	UZimu ka-Abrahamu , ka-Isaka noJakopo , uZimu wabokhokho bethu , uphazimulise uJesu incekwakhe . Iye , loyo nina enamkhaphela bona abulawe , namlandula phambi koPilatu , ngitjho nanyana besele aqede ngokuthi uyamthukulula .
44003014	Nina nalandula oCwengileko noLungileko ngaphezu kwalokho nabawa bona nithukululelwe umbulali .
44003015	Nabulala umsunguli wepilo . Kodwana uZimu wamvusa kabafileko , ekuyinto esibofakazi bayo thina .
44003016	Ngokukholwa ebizweni lakhe , iye , ibizo lakhe ngokwalo , ngilo elenze umuntu lo waqina . Yena enimbonako nenimaziko lo ; ukukholwa okuza ngoJesu , kumnikele ukuphiliswa okupheleleko lokhu njengombana nani noke nibona .
44003017	“ Nje-ke bafowethu , ngiyazi bona nenza lokhu ngokungazi njengombana kwenza abaniphetheko .
44003018	Lokhu kuyindlela uZimu azalise ngayo lokho akumemezela ngaphambilini ngabo boke abaphorofidi bakhe bona uKrestu wakhe uzakuhlupheka .
44003019	Ngalokho tjhugulukani nibuyele kuZimu , khona kuzakusulwa izono zenu ,
44003020	ukuze isikhathi sokuvuselelwa sivele kuSomnini onithumelele uKrestu onguJesu amkhethela nina ,
44003021	okufanele izulu limamukele bekufike isikhathi lapha uZimu enza khona zoke izinto butjha , njengombana athembisa ekadeni ngabaphorofidi bakhe abacwengileko .
44003022	NoMosi wathi , ‘ USomnini uZimenu uzanivusela umphorofidi onjengami phakathi kwenu , kubafowenu . Nguye okufanele nimlalele .
44003023	Nanyana ngubani ongeze alalele umphorofidi loyo , uzakujutjwa ebantwini bekhabo . ’
44003024	“ Mbala boke abaphorofidi kusukela kuSamyela nabalandelako , nabo boke abakhulumako , bamemezela ngamalanga wanamhlanjesi .
44003025	Nina niziinzukulwana zabaphorofidi nabesivumelwano uZimu asenza naboyihlo , njengombana wathi ku-Abrahamu , ‘ Zoke iinkoro zephasi zizakukhanukela ukubusiswa njengeenzukulwana zakho . ’
44003026	Yeke lokha uZimu avusa incekwakhe , wayithumela kokuthoma kini kobana inibusise ngokunitjhugulula eendleleni zenu zobukhohlakali . ”
44004001	Kuthe uPitrosi noJwanisi basakhuluma nabantu njalo , abaphristi nomphathi wabalindithempeli nabaSadusi beza kibo ,
44004002	banyenyile ngombana abapostoli bebafundisa abantu begodu batjhumayela ukuvuka kwabafileko ngoJesu .
44004003	Nje-ke bababamba babadlhunya ngesikhungweni kufikela ngakusasa ngombana gade sekuhlwile .
44004004	Kodwana abanengi abawuzwako umlayezo bakholwa ; inani lamadoda landa lafika pheze eenkulungwaneni ezihlanu .
44004005	Ngakusasa kwakhona ababusi , abaphathi nabafundisi bomthetho bahlangana eJerusalema .
44004006	Bebahlangene no-Anasi umphristi omkhulu noKhayafasi , uJwanisi no-Alekzandra nabanye bomndeni womphristi omkhulu .
44004007	Bathi akulethwe abapostoli bajanyiswe phambi kwabo , bababuza bathi : “ Lokho nikwenze ngawaphi amandla namkha ngaliphi ibizo na ? ”
44004008	Nje-ke uPitrosi azele uMoya oCwengileko wathi kibo : “ Babusi nabaphathi babantu ,
44004009	nangabe sibuzwa namhlanjesi ngesenzo esihle esenziweko emuntwini obekabuthakathaka bona wathabuluka njani ,
44004010	akwazeke kini namhlanje nebantwini boke bakwa-Israyeli bona umuntu lo ujame phambi kwenwapha athabulukile aphilile ngamandla webizo lakaJesu Krestu weNazaretha , loyo enambethelako esiphambanweni , uZimu wamvusa kabafileko .
44004011	“ Yena lilitje eladelwa babakhi esele libe ngeliqakathekileko ejikeni .
44004012	“ Ayikho isindiso ngomunye ngombana alikho elinye ibizo ezulwini nephasini esinikelwe lona bona sisindiswe ngalo . ”
44004013	Kwathi lokha nababona isibindi uPitrosi noJwanisi abanaso nokulemuka bona bekubabantu abangakafundi , barareka khulu bebalemuka bona bebakhamba noJesu .
44004014	Kodwana ngokubona umuntu opholisiweko ajame nabo lapho , akhange babe nelizwi .
44004015	Babatjela bona baphumele ngaphandle , nje-ke bakhulumisana bodwa ,
44004016	babuzana bathi : “ Sizokwenza njani ngabantwaba ? Phela kusepanyameni bona umuntu ohlala eJerusalema uyazi bonyana isimangaliswesi senziwe ngibo begodu angekhe sakulandula lokho .
44004017	Kodwana ukuze senze indaba le ingarhatjheki ukuya phambili ebantwini , asibakhalimeleni abantwaba bona bangasathomi godu bakhulume nanyana kubani ngebizweli . ”
44004018	Nje-ke bababizela ngesigungwini godu , babayala bona bangasakhulumi namkha bafundise ngebizo lakaJesu .
44004019	Kodwana uPitrosi noJwanisi babaphendula bathi : “ Gwebani ngokwenu bona ngikuphi okulungileko emehlweni wakaZimu , ukulalela nina namkha uZimu na ?
44004020	Mbala thina angekhe salisa ukukhuluma ngesikubonileko nesikuzwileko ngokwethu . ”
44004021	Ngemva kobana sele babakhalimele , babatjhaphulula bona bakhambe ngombana akhange bakwazi ukubabhambalalisa ngesizathu sokobana woke umuntu bekadumisa uZimu ngokwenzekileko :
44004022	Umuntu okwenzeka kuye isimangaliso sokuphulukiswa lo , bekeqile ematjhumini amane weminyaka ngobudala .
44004023	Emva kokuthukululwa , uPitrosi noJwanisi babuyela kubafowabo bababikela bona abaphristi abakhulu neenkhulu zitheni .
44004024	Sele bakuzwile lokho , baphakamisela ilizwi lomthandazo ngahliziyonye kuZimu bathi : “ Somandla , Mdali wezulu nephasi nelwandle nakho koke okukilo ,
44004025	wakhuluma ngoMoya oCwengileko ngomlomo wakakhokho wethu uDavida , inceku yakho , nawusithi , “ ‘ Kubayini bezizwe bayaluza , nabantu bahumuzela na ? Kungelize !
44004026	Amakhosi wephasi ayazihlela , nababusi baluka amaqhinga ngoSomnini nangozesiweko wakhe . ’
44004027	“ Ngambala uHerode noPontiyasi Pilatu bahlangene nabezizwe nabantu bakwa-Israyeli emzini lo kobana bajamelane nencekwakho ecwengileko uJesu nowayizesa
44004028	bona izokwenza nanyana yini isandla sakho esakuhlosa bona kwenzeke .
44004029	Nje-ke Somnini , yelela ukusongela kwabo bese unikela iinceku zakho bona zikhulume ilizwi ngesibindi esikhulu .
44004030	Yelula isandla sakho upholise , wenze imikarisomraro neemangaliso ngebizo lencekwakho ecwengileko uJesu . ”
44004031	Kuthe sebathandazile , indawo ebebahlanganele kiyo yadedemela . Boke bazaliswa ngoMoya oCwengileko bakhuluma ilizwi lakaZimu ngesibindi .
44004032	Boke abakholwako bebamunye ngehliziyo nangomkhumbulo . Akakho noyedwa owathi ipahlakhe ngeyakhe yedwa , kodwana bahlanganyela koke abanakho .
44004033	Ngamandla amakhulu abapostoli bafakaza ngokuvuka kweKosi uJesu , godu nesisa esikhulu besikibo boke .
44004034	Akakho noyedwa ogade adududu phakathi kwabo . Ngalokho labo egade baneendawo namkha izindlu bebazithengisa balethe imali abathengelwe ngayo ,
44004035	bayibeke eenyaweni zabapostoli . Nje-ke omunye nomunye wabelwa njengokuswela kwakhe .
44004036	UJosefa umLevi weSayipurasi , abapostoli egade bambiza bona nguBharinabhasi , nakutjhugululwako kutjho bona “ indodana yenduduzo ” ,
44004037	wathengisa indawakhe , waletha imali wafese wayibeka eenyaweni zabapostoli .
44005001	Indoda ibizo layo elingu-Ananiyasi nomkayo uSafira , yathengisa ingcenye yendawo ,
44005002	yagodla enye imali nomkayo anokwazi okupheleleko ngalokho . Yaletha yoke eseleko yafese yayibeka eenyaweni zabapostoli .
44005003	Nje-ke uPitrosi wathi kiyo : “ Ananiyasi , kuze njani bona uvumele uSathana azalise ihliziywakho kobana ukhulume amanga kuMoya oCwengileko , uzitjhiyele enye imali kileyo oyizuzileko ngendawo na ?
44005004	Kanti ungakayithengisi bekungasingeyakho na ? Nangemva kobana seyithengisiwe imali beyingekho kanti elawulwenakho na ? Alo-ke , kuyini ekwenze bona ucabange ukwenza into enje na ? Awukakhulumi amanga ebantwini kodwana kuZimu ! ”
44005005	Kuthe bona u-Ananiyasi ezwe lokho , waduleka phasi , wafa . Ukwesaba okukhulu kwehlela boke abezwe okwenzekileko .
44005006	Nje-ke amasokana angena , aphuthela umzimbakhe , amkhupha ayombulunga .
44005007	Pheze ngemva kwama-awara amathathu kwafika umkakhe , kodwana bekangazi okwenzekileko .
44005008	UPitrosi wambuza wathi : “ Akhese ungitjele , kungabe leli linani enithengise ngalo indawo na ? ” Yena wathi : “ Iye , linani lakhona lelo . ”
44005009	Nje-ke uPitrosi wathi kuye : “ Kubayini nivumelene ngokulinga uMoya kaSomnini na ? Qala-ke , iinyawo zamadoda abulunge indodakho zisemnyango , nawe azokuthwala , akukhuphe ! ”
44005010	Khonokho waduleka phasi ngeenyaweni zakhe , wafa . Kuthe lokha amasokana nangenako amfumana afile , amthwala ayombulunga eqadi kwendodakhe .
44005011	Ukwesaba okukhulu kwabamba ibandla loke nabo boke abezwe ngezehlakalwezi .
44005012	Abapostoli benza iimbonakaliso neemangaliso ezinengi hlangana nabantu begodu bebamunye bahlanganyela ndawonye ngethurini lakaSolomoni .
44005013	Akakho noyedwa owaba nesibindi sokuhlanganyela nabo ; nanyana kunjalo bebanedumo elihle ebantwini .
44005014	Abantu abakholwako bebasiya bangezeleleka ngobunengi eKosini , iye isibalo esikhulu samadoda namakhosikazi .
44005015	Ngemiphumela yalokho , abantu bebakhuphela abagulako eendledlaneni ngaphandle , babalalise emikghadini nemisemeni khona kuzakuthi lokha uPitrosi nadlulako , isithunzi sakhe sisithibeze abanye babo .
44005016	Iinqubuthu zabantu zavela kiyo yoke imizi ezombeleze iJerusalema , zaletha abagulako nalabo egade banemimoya emimbi ; boke bapholiswa .
44005017	Yeke umphristi omkhulu nabo boke ababambisene naye , ebekumalunga womkhandlu wabaSadusi , baba nomona .
44005018	Babopha abapostoli , babadlhunya ngesikhungweni somphakathi .
44005019	Kodwana phakathi kobusuku ingilozi kaSomnini yavula iminyango yesikhungo , yabakhuphela ngaphandle yathi kibo :
44005020	“ Khambani niyokujama eenrhodlweni zethempeli , nitjele abantu umlayezo wobuphilo obutjhobu . ”
44005021	Sebezwile lokho bangena ngethempelini sekusile , bathoma ukufundisa abantu . Kwathi lokha umphristi omkhulu nababambisene naye nabafikako , babizela ndawonye soke isigungu sabarholi bamaJuda nabaphathi boke bakwa-Israyeli ; bathumela esikhungweni bona kulethwe abapostoli .
44005022	Kodwana iinthunywa nazifika esikhungweni , akhange zibafunyane lapho . Nje-ke zabuyela emuva zayokubika zathi :
44005023	“ Nasifikako esikhungweni , sifumene kukhiyiwe nabalindi boke baqalile emasangweni , kodwana nasivula amasango , akhange sifumane muntu ngaphakathi ! ”
44005024	Ngokuzwa lokho induna yabalindithempeli nabaphristi abakhulu bakhungatheka , barareka bona kungaba mhlolo bani-ke lo .
44005025	Khonapho kwafika indoda eyathi kibo : “ Qalani ! Amadoda eniwadlhunye ngesikhungweni ajame ngeenrhodlweni zethempeli afundisa abantu ! ”
44005026	Yeke induna yakhamba nabalindithempeli bayobathatha babaletha . Akhange basebenzise amandla ngombana gade besaba bona abantu bangabakhanda ngamatje .
44005027	Sele babalethile babajamisa phambi kwesigungu sabarholi bamaJuda , umphristi omkhulu wababuza wathi :
44005028	“ Sanikhalimela bona ningafundisi ngebizwelo ! Kodwana nanyana kunjalo nirhatjhe ifundiswenu kilo loke iJerusalema benafuna bona sibe nomlandu weengazi zendoda le ! ”
44005029	UPitrosi nabanye abapostoli baphendula bathi : “ Kufuze bona silalele uZimu kunabantu .
44005030	UZimu wabobaba bethu wamvusa uJesu kabafileko , enimbuleleko nina ngokumphanyeka esiphambanweni .
44005031	UZimu wamphakamisela ngesigomeni sakhe njengomrholi nomsindisi , khona azakunikela abantu bakwa-Israyeli ithuba lokutjhuguluka nokulitjalelwa kwezono .
44005032	Thina sibofakazi bezintwezi kanye noMoya oCwengileko uZimu amuphe labo abamlalelako . ”
44005033	Kuthe bona bakuzwe lokho , batjhitjhibala bacabanga ukubabulala .
44005034	Kodwana umFarisi obizwa bona nguGamaliyeli , umfundisi womthetho ogade ahlonitjhwa khulu babantu , wasikima hlangana nesigungu wabawa bona amadoda lawo akhutjhelwe ngaphandle kwesikhatjhana .
44005035	Wathi esigungwini : “ Ma-Israyeli , yelelani enihlose ukukwenza emadodeni la .
44005036	Esikhathini esinye esadlulako uTheyudasi wakhe wavela wazikhuluma bona yena mkhulu , walandelwa madoda amakhulu amane . Yena wabulawa , abalandeli bakhe boke barhatjheka , koke kwaphenduka ilize .
44005037	Emva kwalokho uJudasi , umGalile , wavela naye ngesikhathi sokubalwa kwabantu wadosa abantu abanengi ekuvukeleni uburholi . Kodwana naye wabulawa , abalandeli bakhe boke bahlakazeka .
44005038	Yeke , mayelana nendaba le nginiyelelisa ngokuthi , ‘ Hlukanani namadoda ! Aliseni akhambe ngombana nangabe amano nomsebenzawo kuvela ebantwini , kuzakuhluleka .
44005039	Kodwana nangabe kuvela kuZimu , angekhe naphumelela ukuwavimba ; nakungasinjalo , nizazifumanisa ngokwenu nisilwa noZimu ! ’ ”
44005040	Isigungu salandela ikhalimo kaGamaliyeli . Yeke babizela abapostoli ngaphakathi , babaritha bebabakhalima bona bangasakhulumi ngebizo lakaJesu , babathukulula .
44005041	Abapostoli basitjhiya isigungu sabarholi bamaJuda , bakhamba ngombana bazibona bafanele ukuhlunguphazwa ngebanga lebizwelo .
44005042	Ilanga nelanga ngethempelini nendlini ngendlu akhange balise ukufundisa nokumemezela ivangeli bona uJesu unguKrestu .
44006001	Kwathi lokha inani labafundi nalisiya lisanda , kwaba khona ukukhalala hlangana namaJuda akhuluma isiGirigi ngamaJuda akhuluma isiHebheru ngombana athi abahlolokazi bawo abatjhejwa ekwabelweni kwangamalanga .
44006002	Abapostoli abalitjhumi nambili babiza soke isiqubuthu sabafundi bathi : “ Akukalungi bona singatjhiya ilizwi lakaZimu ngebanga lokwabela ukudla .
44006003	Alo-ke bafowethu , khethani hlangana nani amadoda alikhomba okwaziwa bona azele uMoya oCwengileko nobuhlakani , siwabeke bona ibe ngiwo aqala umsebenzi lo .
44006004	Thina ngokwethu sizakunikela soke isikhathi sethu ekuthandazeni nemsebenzini wokutjhumayela . ”
44006005	Ilizwi leli lanelisa woke umphakathi . Yeke , bakhetha uStefani , indoda egade izele uMoya oCwengileko nokukholwa , uFlebhe , uProrhoro , uNikanori , uTimoni , uPharimenasi noNikolawu ovela e-Anthiyorhiya owatjhugululelwa ebuJudeni .
44006006	Babajamisa phambi kwabapostoli ; abapostoli bathandaza bababeka izandla .
44006007	Njalo-ke ilizwi lakaZimu laya lirhatjheka lisanda . Inani labafundi eJerusalema landa nenani elinengi labaphristi lamukela ukukholwa .
44006008	UStefani , azele umusa namandla , wenza iimbonakaliso neemangaliso ezikulu hlangana nabantu .
44006009	Kodwana amanye wamalunga wesinagogi elaziwa bona ngelabaTjhaphulukileko , asikima athoma ukuphikisana noStefani . BekumaJuda avela eSirene ne-Alekzandriya . Wona asekelwa ngamanye avela eSilisiya ne-Asiya .
44006010	Kodwana azange akghone ukujamelana nokuhlakanipha kwakhe namkha uMoya oCwengileko agade akhuluma ngaye .
44006011	Nje-ke bahlohlozela amadoda athileko ngasese bona athi : “ Simzwile ahlambalaza uMosi noZimu ! ”
44006012	Ngalokho baphehla abantu , abaphathi nabafundisi bomthetho , balunga kuye , bambamba , bamusa esigungwini sabarholi bamaJuda .
44006013	Bahlela abofakazi bamanga abamrhwayela bathi : “ Indoda le , ayilisi ukuhlambalaza indawo ecwengileko le nomthetho kaMosi .
44006014	Mbala siyizwe isithi uJesu weNazaretha loyo , uzakurhayila indawo le abe aphendule namasiko uMosi asinikela wona ! ”
44006015	Boke egade bahlezi esigungwini , bamqalisisa uStefani , babona ubuso bakhe bufana nebengilozi .
44007001	Umphristi omkhulu wambuza wathi : “ Ngambala lokhu kunjalo na ? ”
44007002	Yena waphendula wathi : “ Bafowethu nani bobaba , ngilalelani ! UZimu wephazimulo wabonakala kubaba u-Abrahamu asahlala eMesopotamiya , angakahlali eRharana ,
44007003	wathi kuye , “ ‘ Tjhiya inarhekhenu , abantu bekhenu nendlu kayihlo , uye enarheni engizakutjengisa yona . ’
44007004	“ Mbala wayitjhiya inarha yamaKasidi wayokuhlala eRharana . Emva kokufa kwakayise , uZimu wamfudusela enarheni enihlala kiyo nina nje .
44007005	Kodwana akhange amnikele ilifa lapho , ngitjho nomtletlana wendawo . Kunalokho ngesikhathesi wamthembisa nanyana gade anganamntwana bona ngemuva kwakhe izakuba ngeyakhe neenzukulwana zakhe .
44007006	UZimu wakhuluma kuye bunje wathi , ‘ Yazi mbala bona iinzukulwana zakho zizakuba ziinkhonzi enarheni engasiyo yazo . Zizakulotjha abantu benarha leyo abazazigandelela iminyaka emakhulu amane .
44007007	Kodwana ngizakugweba isizwe esibagandelelekweso . Kuzakuthi emva kwalokho baphume lapho bazongilotjha endaweni le . ’
44007008	Yeke wenza naye isivumelwano sokusoka . Nje-ke u-Abrahamu waba nguyise ka-Isaka bewamsoka anamalanga abunane abelethiwe . U-Isaka yena wabeletha uJakopo , uJakopo waba ngubaba wabokhokho abalitjhumi nambili .
44007009	“ Abokhokho baba nomona ngoJosefa , bamthengisa bona ayokuba likhoboka eGibhide . Kodwana uZimu gade anaye ,
44007010	wamvikela kizo zoke iimbandezelo zakhe . Wamupha ukuhlakanipha wenza nokobana azuze umusa phambi kwakaFaro , ikosi yeGibhide . Ngalokho uFaro wamenza umbusi phezu kweGibhide nesigodlweni sakhe soke .
44007011	“ Nje-ke kwaba khona indlala ekulu eGibhide neKanana , yaletha ukuhlupheka okukhulu , abokhokho bebatlhoga ukudla .
44007012	Kuthe bona uJakopo ezwe bona kukhona ukudla eGibhide , wathumela abokhokho bethu kokuthoma lapho .
44007013	Kwathi kwesibili nabafikako , uJosefa wazazisa kibomnakwabo , uFaro naye wathoma ukwazi ngebekhabo lakaJosefa .
44007014	Yeke uJosefa wathumela ilizwi kuyise uJakopo amazisa bona yena nendlu yakhe bafudukele eGibhide , kubabantu abamatjhumi alikhomba nesihlanu ngesibalo .
44007015	Ngokunjalo-ke uJakopo wehlela eGibhide , lapha yena nabokhokho bethu bafela khona .
44007016	Iindumbu zabo zalethwa eTjhekemu , babulungwa ngethuneni u-Abrahamu alithenga emadodaneni kaRhamori eTjhekemu ngenani elithileko lemali .
44007017	“ Kwathi isikhathi sisabandamela bona uZimu agcine isithembiso asenzako ku-Abrahamu , inani labantu bekhethu eGibhide landa labuyeleleka .
44007018	Nje-ke kwavela enye ikosi ebeyingamazi uJosefa yabusa eGibhide .
44007019	Yona yaphatha abantu bekhethu ngelunya , yakatelela abokhokho bona balahle amasana wabo ukuze angaphili .
44007020	UMosi wabelethwa ngesikhatheso , amntwana omuhle phambi kwakaZimu . Waba ngaphasi kwetjhejo lendlu kayise iinyanga ezintathu .
44007021	Kuthe bona akhutjhwe ngekhaya , indodakazi kaFaro yazithathela yena yazikhulisela njengomntwanayo .
44007022	Yeke uMosi wafundiswa boke ubuhlakani bamaGibhide , waba namandla ngekulumo nangezenzo .
44007023	“ Kuthe uMosi selaneminyaka ematjhumi amane , wakhumbula ukuthekela ama-Israyeli wekhabo .
44007024	Wabona omunye aphethwe kumbi mGibhide , wavikela umuntu ophethwe kumbi loyo , wambuyiselela ngokubulala umGibhide .
44007025	Ngokwenza njalo wadlumbana bona abantu bekhabo bazakulemuka bonyana uZimu bekasebenzisa yena ekubathukululeni , kodwana akhange bakulemuke lokho .
44007026	Ngakusasa godu wabona ama-Israyeli amabili asilwa wodwa , walinga ukuwalamula ngokuthi athi , ‘ Madoda , nibomfo nina ; alo kubayini niphathane kumbi nje ? ’
44007027	Kodwana loyo ogade aphethe omunye kumbi wasunduza uMosi wathi , ‘ Ubekwe ngubani bonyana ube mbusi nomgwebi phezu kwethu ?
44007028	Kghani ucabanga ukungibulala nami njengomGibhide ombuleleko izolo ? ’
44007029	Kuthe bona uMosi ezwe lokho , wabalekela eMidiyana , lapho ahlala khona njengesikhonzi bewaba namadodana amabili .
44007030	“ Emva kweminyaka ematjhumi amane , kwabonakala ingilozi kuMosi iselangabini lomlilo esithukghwaneni esivuthako erhalawumbeni eduze nentaba yeSinayi .
44007031	Kwathi lokha nakabona lokhu , warareka ngakubonako . Asatjhidela bona aqale aseduze , wezwa ilizwi lakaSomnini lithi ,
44007032	‘ NginguZimu wabokhokho bakho , uZimu ka-Abrahamu , ka-Isaka noJakopo . ’ UMosi wadedemela ngevalo wabhalelwa nakuqala .
44007033	Nje-ke uSomnini wathi kuye , ‘ Hlubula amapatlagwanakho ngombana lapha ujame khonapho yindawo ecwengileko .
44007034	Ngambala ngibonile amatlhuwiso wabantu bami eGibhide . Ngisizwile isililo sabo ; ngalokho ngehlile kobana ngibasindise . Nje-ke yewuze , ngizokuthuma eGibhide . ’
44007035	“ Nguye kanye yena Mosi loyo ebamdela ngamezwi wokuthi , ‘ Ubekwe ngubani bonyana ube mbusi nomgwebi ? ’ Yena loyo bekathunyelwe nguZimu ngesandla sengilozi eyabonakala kuye esithukghwaneni bona abembusi nomsindisi .
44007036	Wabakhupha eGibhide , iye , wenza iimangaliso neembonakaliso eGibhide , elwandle lomGaba kanye nerhalawumbeni iminyaka ematjhumi amane .
44007037	Nguye uMosi loyo owatjela ama-Israyeli wathi , ‘ UZimu uzanivusela phakathi kwabafowenu umphorofidi onjengami . ’
44007038	Nguye loyo ogade asehlanganweni erhalawumbeni kanye nengilozi eyakhuluma kuye nakibokhokho bethu entabeni yeSinayi . Wamukela amezwi aphilako wakaZimu bona awadlulisele kithi .
44007039	“ Kodwana abokhokho bethu akhange bavume ukumlalela . Kunalokho bamkhaphela ngeqadi nangeenhliziyo zabo babuyela eGibhide
44007040	bebathi ku-Aroni , ‘ Sikima usenzele abozinyana abazasikhokhela ngombana nakhu uMosi okunguye owasikhupha enarheni yeGibhide asazi bonyana kwenzekeni ngaye . ’
44007041	Kwaba kulokha nabenza isithombe sekonyana , baletha imihlabelo kiso benama ngemisenzi yezandla zabo .
44007042	Kodwana uZimu wabafulathela , wabaliselela bona balotjhe umkhambathi womkayi njengombana kutloliwe encwadini yabaphorofidi ukuthi , ‘ Ngakhe nganiyala bonyana ningilethele imihlabelo neminikelo eminyakeni ematjhumi amane eniyihlezi erhalawumbeni , nina ndlu yakwa-Israyeli na ?
44007043	Niphakamise ithempedlana lakaMoleki nekwekwezi yakazinyanenu uRefani okumifanekiso yeenthombe enayenzako kobana niyilotjhe . Yeke ngizonithumela ekuthunjweni ngaphetjheya kweBhabheli . ’
44007044	“ Abokhokho bethu babanethaberinakeli lobufakazi hlangana nabo erhalawumbeni . Belenziwe njengombana uZimu gade akhombise uMosi , ngokuya ngomfanekiso awubonako .
44007045	Bangena nalo bakhamba noJotjhuwa lokha nabathumba inarha yezizwe uZimu aziqotjhako ngaphambi kwabo . Ithaberinakelelo laba senarheni leyo bekwaba sesikhathini sakaDavida ,
44007046	owamukela umusa ebusweni bakaZimu bewabawa bonyana akhele uZimu kaJakopo indlu .
44007047	Kodwana nguSolomoni owamakhela indlu .
44007048	“ Nokho uZimu ongoPhezulu akahlali ngendlini eyakhiwe babantu , njengombana umphorofidi asitjho ,
44007049	“ ‘ Izulu sihlalo sami sobukhosi , iphasi lisinabelo seenyawo zami . Alo , yikumba bani-ke enizangakhela yona , indawami yokuphumula ibe yini ?
44007050	Kanti akusisisandla sami esenze koke lokho na ? ’
44007051	“ Nina bontanyana , abaneenhliziyo neendlebe ezingakasokwa , ninjengaboyihlo ! Ngesikhathi soke nijamelana noMoya oCwengileko !
44007052	Nitjho bona ukhona umphorofidi abokhokho benu abangakhange khebamphathe kumbi na ? Angithi babulala ngitjho nalabo abamemezela ngokuza koLungileko . Nje-ke nina nimkhaphele benambulala .
44007053	Angitjho ngini enamukela umthetho owalethwa ngomyalo weengilozi , kodwana akhange kheniwulalele ? ”
44007054	Kuthe bona bezwe lokho bavutha ngelaka , bamgugudela amazinyo ngokubila .
44007055	Kodwana uStefani azele uMoya oCwengileko , waqala phezulu ezulwini wabona iphazimulo kaZimu noJesu ajame ngesigomeni sakaZimu .
44007056	Wathi : “ Qalani ! Ngibona izulu livuleka neNdodana yoMuntu ijame ngesigomeni sakaZimu ! ”
44007057	Ngalokho bavala iindlebe zabo bamemeza , batheleka boke .
44007058	Bamrhudulela ngaphandle kwedorobho , bathoma ukumkhanda ngamatje . Abofakazi babeka izambatho zabo eenyaweni zesokana elinguSawula .
44007059	Basamkhanda ngamatje njalo , uStefani wathandaza asithi : “ Kosi Jesu , yamukela ummoyami . ”
44007060	Waguqa phasi warhuwelela wathi : “ Kosi ! Ungabali isonwesi phezu kwabo . ” Sele atjhwile lokhu , walala ubuthongo besiphelani .
44008001	USawula wavumelana nabo ngokubulawa kwakaStefani . Khona mhlokho ibandla eJerusalema lathoma ukuzunywa . Boke bahlakazeka emazweni weJudiya neSamariya , kwasala abapostoli kwaphela .
44008002	Amadoda ebegade esaba uZimu ambulunga uStefani , abe amzilela ngokulila okukhulu .
44008003	Kodwana uSawula warhayila ibandla , akhamba angena indlu ngendlu arhurhubisa amadoda nabafazi , abadlhunya ngesikhungweni .
44008004	Labo ebegade bahlakazekile batjhumayela ilizwi lapha bakhamba khona .
44008005	UFlebhe wehlela edorobheni leSamariya watjhumayela khona uKrestu .
44008006	Iinqubuthu zabantu zalalelisisa uFlebhe ngahliziyonye ; iye , bezizwa begodu zibona iimbonakaliso azenzako .
44008007	Kabanengi imimoya emimbi beyiphuma ngokulila okukhulu , abafe ihlangothi nabaziinrhole bapholiswa .
44008008	Ngalokho kwaba khona ukuthaba okukhulu eSamariya .
44008009	Edorobheni lelo bekunendoda , ibizo layo elinguSimoni , okwathi eenkhathini warara amaSamariya ngemilingo ; wazikhuluma bona yena mkhulu .
44008010	Boke abantu , okutjho abaphezulu nabaphasi , bebamlalelisisa , barhuwelela basithi : “ Umuntu lo umamandla kaZimu , aziwa bona mamandla amakhulu . ”
44008011	Bamnamathela ngombana gade sele abarare isikhathi eside ngemilingo yakhe .
44008012	Kodwana kuthe nabakholwa umlayezo kaFlebhe ngeendaba ezimnandi zombuso kaZimu nebizo lakaJesu Krestu , kwabhajadiswa amadoda kanye nabafazi .
44008013	USimoni naye wakholwa bewabhajadiswa . Walandela uFlebhe kiyo yoke indawo , ararwa ziimbonakaliso neemangaliso ezikulu ebegade azibona .
44008014	Lokha abapostoli eJerusalema nabezwa bona abantu beSamariya sebalamukele ilizwi lakaZimu , bathumela uPitrosi noJwanisi kibo .
44008015	Kuthe bona bafike , bathandazela bona bamukele uMoya oCwengileko
44008016	ngombana uMoya oCwengileko bekangakehleli nakoyedwa wabo ; kodwana bebabhajadiswe kwaphela ebizweni leKosi uJesu .
44008017	Yeke uPitrosi noJwanisi bababeka izandla , bamukela uMoya oCwengileko .
44008018	Kuthe bona uSimoni abone bonyana uMoya bekamukelwa ngokubekwa bapostoli izandla , waletha imali ,
44008019	wathi : “ Nginikelani nami amandla la , khona kuzakuthi woke engimbeka izandla , amukele uMoya oCwengileko . ”
44008020	Kodwana uPitrosi wamphendula wathi : “ Kwanga ungabhubha nemadlanakho leyo ngombana ucabanga bona ungathenga isipho sakaZimu ngemali !
44008021	Awunangcenye namkha isabelo emsebenzini lo ngombana ihliziywakho ayikalungi phambi kwakaZimu .
44008022	Nje-ke phenduka ebukhohlakalini bakho uthandaze uZimu bona akulibalele . Mhlamunye uzakukulibalela emicabangweni enje yehliziyo
44008023	ngombana ngiyabona bonyana usenyongweni ebabako nemakhamandeleni wesono . ”
44008024	Nje-ke uSimoni waphendula wathi : “ Yeningithandazele kuZimu kobana koke enikutjhwileko kungangehleli . ”
44008025	Emva kobana banikele ubufakazi bebatjhumayela ilizwi leKosi , uPitrosi noJwanisi babuyela eJerusalema , bakhamba batjhumayela ivangeli emizaneni eminengi yeSamariya .
44008026	Nje-ke ingilozi kaZimu yathi kuFlebhe : “ Iya ngesewula endleleni enganabantu , eyehla ukusuka eJerusalema itjhinga eGaza . ”
44008027	Yeke uFlebhe wathoma ikhambo lakhe . Endleleni wahlangana nomphakulwa weTopiya obekasikhulu esiqakathekileko esiphethe amagugu wendlu yendlovukazi yeTopiya . Indoda le beyiye ukuyokulotjha eJerusalema .
44008028	Nje-ke sele ibuyela ekhaya , beyihlezi ekaranenayo ifunda incwadi yomphorofidi u-Isaya .
44008029	UMoya wathi kuFlebhe : “ Tjhidela ekaraneni leyo ukhambe nayo . ”
44008030	Mbala uFlebhe wagijimela ekaraneni , wezwa indoda leyo ifunda incwadi yomphorofidi u-Isaya , wabuza wathi : “ Uyakuzwa lokho okufundako na ? ”
44008031	Yona yathi : “ Ngingakuzwa njani , ngaphandle kobana kube khona ongihlathululelako na ? ” Nje-ke yabawa uFlebhe bona akhwele ahlale hlanu kwayo .
44008032	Indima yomtlolo egade ifundwa mphakulwa ngile : “ Njengemvu esiwa ekuhlatjweni nanjengemvana ethulileko phambi komrhunayo , ngaleyondlela azange ivule umlomayo .
44008033	Ekuthotjisweni kwayo yadinywa ubulungiswa . Ngubani ongahlathulula isizukulwana sayo ? Mbala , ipilwayo yasuswa ephasini . ”
44008034	Umphakulwa wabuza uFlebhe wathi : “ Akhese ungitjele , umphorofidi ukhuluma ngobani , uzitjho yena namkha omunye ? ”
44008035	UFlebhe wathoma ukukhuluma ngendimana le yemitlolo wamtjela ivangeli ngoJesu .
44008036	Basakhamba endleleni , bafika endaweni lapha bekunamanzi khona , umphakulwa wathi : “ Qala naka amanzi , ngingakhandelwa yini bona ngingabhajadiswa na ? ”
44008037	UFlebhe wathi kuye : “ Ungabhajadiswa nawukholwa ngehliziywakho yoke . ” Yena waphendula wathi : “ Ngiyakholwa bona uJesu Krestu yiNdodana kaZimu . ”
44008038	Umphakulwa wayala bonyana ikarana ijame . Nje-ke uFlebhe nomphakulwa behlela ngemanzini , uFlebhe wambhabhadisa .
44008039	Kuthe bona baphume ngemanzini , uMoya kaSomnini wahlutha uFlebhe . Umphakulwa akhange abe asambona godu ; yeke-ke waraga ngendlelakhe , athabile .
44008040	UFlebhe wazifunyana asele ase-Atjhidodi , waraga njalo atjhumayela ivangeli emizaneni yoke bewafika eKhesariya .
44009001	USawula waphikelela ngokusongela ukubulala abafundi bakaJesu , waya kumphristi omkhulu
44009002	wayokubawa iincwadi zokuya esinagogini eDamaseku , khona kuzakuthi nafumana nanyana ngubani weNdlela leyo kungaba madoda namkha abafazi , ababuyisele eJerusalema babotjhiwe .
44009003	Asakhamba njalo atjhidele eDamaseku , khonokho umkhanyo ovela ezulwini wabaneka kuye mahlangothi woke .
44009004	Waduleka phasi , wezwa ilizwi lisithi kuye : “ Sawula , Sawula , ungizumelani na ? ”
44009005	Wabuza wathi : “ Ungubani wena , Kosi , na ? ” Ilizwi lathi : “ NginguJesu ozumana naye .
44009006	Nje-ke vuka , uye ngedorobheni ; uzakutjelwa bona wenzeni . ”
44009007	Amadoda agade akhamba noSawula ajama lapho akakamele ; ezwa ilizwi kodwana akhange abone muntu .
44009008	USawula wasikima , kodwana kwathi nanyana amehlwakhe bekavulekile , akhange abone ilitho . Yeke bambamba ngesandla bamngenisa ngeDamaseku .
44009009	Amalanga amathathu bekangaboni , angagomi begodu angaseli ilitho .
44009010	EDamaseku bekunomfundi obizwa bona ngu-Ananiyasi ; iKosi yathi kuye ngombono : “ Ananiyasi ! ” Yena wathi : “ Ngilapha , Kosi ! ”
44009011	IKosi yathi kuye : “ Khamba uye endlini kaJudasi endledlaneni ekuthiwa nguNqophile , ufune indoda evela eTarsusi enguSawula ; qala iyathandaza .
44009012	Yena ubone ngombono indoda engu-Ananiyasi ingena , ibeka izandla phezu kwakhe khona azakubona godu . ”
44009013	Kodwana u-Ananiyasi waphendula wathi : “ Kosi , ngizwe imibiko eminengi ngendoda leyo , nangazo zoke izinto ezimbi ezenzileko ngabacwengileko bakho eJerusalema .
44009014	Yona yeza ngegunya labaphristi abakhulu bona ibophe boke abantu abathandaza ebizweni lakho . ”
44009015	Kodwana iKosi yathi kuye : “ Khamba ngombana nguye osisitja sami esikhethiweko sokuphatha ibizo lami ebantwini abatjhili , emakhosini nebantwini bakwa-Israyeli .
44009016	Begodu ngizamtjengisa bona kufuze ahlupheke kangangani ngebanga lebizo lami . ”
44009017	Yeke u-Ananiyasi waya endlini leyo wafese wangena kiyo . Wabeka uSawula izandla , wathi : “ Mfowethu Sawula , iKosi uJesu eyazibonakalisa kuwe usendleleni usiza lapha , ingithume kobana ubuye ubone bewuzaliswe ngoMoya oCwengileko . ”
44009018	Khonokho into enjengepepha yasuka emehlweni kaSawula , wabuye wabona godu . Wasikima , wabhajadiswa .
44009019	Kwathi selagomile , amandlakhe abuya . Wahlala amalangana ambalwa nabafundi eDamaseku .
44009020	Masinyana wathoma ukutjhumayela emasinagogini bona uJesu uyiNdodana kaZimu .
44009021	Boke abamzwako barareka bathi : “ Kanti lo akasiyo indoda eyabanga isiphithiphithi eJerusalema ngalabo abathandaza ebizweneli na ? Angithi ize lapha kobana izobabamba ibase ebaphristini abakhulu baziimbotjhwa ? ”
44009022	Ukuya ngokuya uSawula wakhula emandleni , wamangaza amaJuda ahlala eDamaseku ngokubonisa bona uJesu unguKrestu .
44009023	Ekukhambeni kwesikhathi , amaJuda abopha izungu lokumbulala .
44009024	USawula wabazi ubukhwebetjhana babo . Ubusuku nemini bamlalela emasangweni wedorobho kobana bambulale .
44009025	Kodwana abafundi bakhe bamthatha ngobusuku bamehlisa ngesiqwebu ngetjhuba elisemthangaleni .
44009026	Kwathi lokha nakabuyela eJerusalema walinga ukuzihlanganisa nabafundi , kodwana boke bamesaba bangakholwa bona mbala umfundi .
44009027	UBharinabhasi weza wamthatha wamusa ebapostolini . Wabahlathululela bona uSawula wayibona njani iKosi endleleni , nokobana iKosi yakhuluma njani naye . Wabatjela nokobana uSawula waba nesibindi esingangani ngokutjhumayela ngebizo lakaJesu eDamaseku .
44009028	Alo-ke , uSawula wahlala nabo wakhamba yoke indawo eJerusalema , akhuluma ngesibindi ebizweni leKosi .
44009029	Wakhuluma waphikisana namaJuda akhuluma isiGirigi , kodwana balinga ukumbulala .
44009030	Kuthe bona abazalwana bezwe ngalokhu , bamthatha bamehlisela eKhesariya bamthumela eTarsusi .
44009031	Yeke-ke ibandla laba nokuthula kilo loke iJudiya , iGalile neSamariya . Lakheka , landa ngokuqiniswa nguMoya oCwengileko , lakhamba ngokwesaba iKosi .
44009032	UPitrosi asakhamba kizo zoke iindawo , wathekela nabacwengileko ngeLida .
44009033	Lapho wahlangana nendoda engu-Ayeniya , egade ife ihlangothi iminyaka ebunane ilele ingakwazi ukuvuka phasi .
44009034	UPitrosi wathi kiyo : “ Ayeniya , uJesu Krestu uyakupholisa . Vuka uqhusulule . ” Khonokho u-Ayeniya wasikima .
44009035	Boke abahlala ngeLida nangeTjharoni bambona , batjhugulukela eKosini .
44009036	NgeJopa bekukhona umfundikazi , ibizo lakhe elinguThabitha , nakutjhugululwako ngesiGirigi kutjho uDorkasi . Gade azinikele ukwenza okulungileko asiza nabadududu .
44009037	Ngesikhatheso wahlatjwa kugula wafa . Isidumbu sakhe sahlanjiswa salaliswa ngelawini elingehla .
44009038	IJopa gade ingasikude neLida ; nje-ke kuthe bona abafundi bezwe bonyana uPitrosi ungeLida , bathumela kuye amadoda amabili nomlayezo othi : “ Siyakuncenga yewuze msinyana kithi . ”
44009039	UPitrosi wasikima wakhamba nabo . Nafikako , bamusa ngelawini elingehla . Boke abahlolokazi bamzomba , balila bamkhombisa izambatho neempahla ezinye uDorkasi azithunga asaphila nabo .
44009040	UPitrosi wabakhuphela boke ngaphandle kwelawu ; nje-ke waguqa phasi wathandaza , waphendukela ngesidunjini wathi : “ Thabitha , vuka ! ” Wavula amehlo wakhe wabona uPitrosi , wathabuluka wahlala .
44009041	UPitrosi wamsiza ngokumsikimisa , wabiza abacwengileko nabahlolokazi wabanikela yena sele aphila .
44009042	Lokhu kwazeka kiyo yoke iJopa , abanengi bakholwa eKosini .
44009043	UPitrosi wahlala ngeJopa amalanga amanengi nomtjhukiinkhumba uSimoni .
44010001	EKhesariya bekukhona indoda , ibizo layo linguKorneliyasi umphathimabutho ebekuthiwa mabutho weTariyana .
44010002	Yena nomndenakhe bekubabantu abesaba uZimu nabazinikeleko kuye . Gade abela abadududu , ahlala njalo athandaza uZimu .
44010003	Kwathi langelinye ngesimbi yesithathu malangantambama waba nombono . Ngokucacileko wabona ingilozi kaZimu ifika kuye isithi : “ Korneliyasi ! ”
44010004	Yena wayiqala ngokuyesaba , wabuza wathi : “ Kosi , kwenze njani ? ” Ingilozi yaphendula yathi : “ Imithandazwakho nokwabela kwakho abadududu kwenyukele kuZimu njengesikhumbuzo .
44010005	Nje-ke , thumela amadoda eJopa ayokubiza uSimoni ekuthiwa nguPitrosi .
44010006	Yena uhlala kwaSimoni umtjhukiinkhumba onendlu hlanu kwelwandle . ”
44010007	Kwathi lokha ingilozi egade ikhuluma naye nasele ikhambile , uKorneliyasi wabiza iinsebenzi zakhe ezimbili nejoni elesaba uZimu egade limelusa .
44010008	Wabatjela koke ekwenzekileko bewabathuma eJopa .
44010009	Ngakusasa basesesendleleni , sele batjhidele edorobheni , uPitrosi wenyukela phezu kwephahla lekumba wayokuthandaza kusemini ekulu .
44010010	Walamba bewakhanuka kobana angadla . Nje-ke kwathi ukudla kusalungiswa waba semmoyeni .
44010011	Wabona izulu livuleka , kwaba nento eyehlako injengetjhila elikhulu lehliselwa phasi ngeentsutsungu zalo zozine .
44010012	Ngaphakathi kwalo bekukhona imihlobohlobo yazo zoke iimbandana ezineenyawo ezine , iimphili ezikhakhabako neenyoni zomkayi .
44010013	Nje-ke ilizwi lathi kuye : “ Pitrosi , vuka , uhlabe , ugome ! ”
44010014	Kodwana uPitrosi wathi : “ Awa , Kosi ngombana azange khengigome okusilapheleko namkha okungakahlambuluki . ”
44010015	Ilizwi lakhuluma naye godu , lathi : “ Lokho uZimu akuhlambululileko ungakubizi bona kusilaphele . ”
44010016	Lokho kwenzeka amahlandla amathathu , yeke itjhilelo lathathwa khonokho labuyiselwa ezulwini .
44010017	UPitrosi asararekile bona umbono utjho ukuthini , amadoda athunywe nguKorneliyasi sele afunyene indlu kaSimoni bona ikuphi , ajama esangweni layo .
44010018	Arhuwelela , abuza bona kungabe ukhona umyeni lapha , ibizo lakhe elinguSimoni Pitrosi na ?
44010019	Kuthe uPitrosi asazindla ngombono lowo , uMoya oCwengileko wathi kuye : “ Qala , kunamadoda amathathu afuna ukukubona !
44010020	Sikima , wehle uye kiwo ! Ungazazi ukukhamba nawo ngombana athunyelwe ngimi . ”
44010021	Yeke uPitrosi wehla waya kiwo , wafika wathi : “ Nginguye enimfunako . Alo , nize ngani ? ”
44010022	Aphendula athi : “ Umphathimabutho , uKorneliyasi usithumile . Uyindoda eqotho eyesaba uZimu begodu ukhulunywa kuhle esizweni soke samaJuda . Uyalwe yingilozi ecwengileko bona akumemele emzinakhe ukuze ezwe bonyana umphathele ndaba bani . ”
44010023	UPitrosi wawabawa bona angene ngendlini ; wahlala nawo ubusukobo . Ngakusasa wakhamba nawo ; nabanye abazalwana beJopa bakhamba naye .
44010024	Ngelanga elilandelako wafika eKhesariya , lapha uKorneliyasi gade abalindele khona begodu gade ameme iinhlobo nabangani bakhe abakhulu .
44010025	UPitrosi asangena endlini , uKorneliyasi wamhlangabeza wahloma ihloko phasi eenyaweni zakhe ngokumhlonipha .
44010026	Kodwana uPitrosi wamphakamisa wathi kuye : “ Sikima , nami ngimumuntu nje . ”
44010027	Asakhuluma naye njalo , wangena ngendlini , wafumana kuhlangene abantu abanengi .
44010028	Wathi kibo : “ Nani ngokwenu niyazi bona kuphambene nomthetho wethu kobana umJuda ahlanganyele namkha athekele wesinye isizwe . Kodwana uZimu ungibonisile bona ngingathi umuntu othileko usilaphele namkha akakahlambuluki .
44010029	Nje-ke kungalokho kuthe nangibizwako ngeza ngaphandle kokuzaza . Alo-ke , ngingabuza bona kubayini ningibizile na ? ”
44010030	UKorneliyasi waphendula wathi : “ Amalanga amane adlulileko , bengithandaza ngingendlinami ngesikhathesi , ngesimbi yesithathu malangantambama : Khonokho kwajama phambi kwami indoda yembethe izambatho eziphazimako .
44010031	Yathi kimi , ‘ Korneliyasi ! UZimu uwuzwile umthandazwakho bewakhumbula nokwabela kwakho izipho kwabadududu .
44010032	Nje-ke , thumela eJopa , uyokubiza uSimoni ekuthiwa nguPitrosi . Yena umyeni emzini kaSimoni umtjhukiinkhumba , ohlala hlanu kwelwandle . ’
44010033	Yeke ngathumela bona bayokubiza msinyana ; wenze kuhle wafika . Soke sesilapha phambi koZimu , sesilindele ukuzwa koke uZimu akuyale bona usitjele khona . ”
44010034	UPitrosi wathoma ukukhuluma , wathi : “ Sekuyangikhanyela bona uZimu akakhethi ubuso .
44010035	Kodwana omesabako enze okulungileko nanyana angewasiphi isizwe uyamukeleka kuye .
44010036	Niyawazi umlayezo uZimu awuthumela ebantwini bakwa-Israyeli , akhuluma ivangeli lokuthula eliza ngoJesu Krestu oyiKosi yabo boke .
44010037	Niyakwazi bona kwenzekeni kilo loke iJudiya , kusukela eGalile ngemva kombhabhadiso owatjhunyayelwa nguJwanisi ;
44010038	kobana uZimu wajamisa uJesu weNazaretha ngoMoya oCwengileko namandla , wakhamba yoke indawo enza okuhle , apholisa boke egade bangaphasi kwamandla kaSathana ngombana uZimu gade anaye .
44010039	Sibofakazi bakho koke akwenzileko elizweni lamaJuda neJerusalema . Bambulala ngokumphanyeka esiphambanweni ,
44010040	kodwana uZimu wamvusa kabafileko ngelanga lesithathu , wenza bona abonwe ,
44010041	ingasingibo boke abantu , kodwana abonwe ngithi uZimu asikhetha njengabofakazi . Iye , thina esadla besasela naye emva kokuvuka kwakhe kabafileko .
44010042	Wasiyala bona sitjhumayele ebantwini besifakaze bona nguye uZimu amkhethileko bona abe mgwebi wabaphilako nabafileko .
44010043	Boke abaphorofidi bafakaza ngaye bona woke okholwa kuye wamukeliswa ukulitjalelwa kwezono ngebizo lakhe . ”
44010044	Kwathi uPitrosi asakhuluma amezwi la , uMoya oCwengileko wehlela phezu kwabo boke egade balalele umlayezo .
44010045	Amakholwa asokiweko nebegade eze noPitrosi , arareka khulu ngombana isipho sakaMoya oCwengileko besithelwe naphezu kwabatjhili .
44010046	Babezwa bakhuluma ngeenlimi ezitjhili badumisa uZimu . Nje-ke uPitrosi wathi :
44010047	“ Ukhona ongakhandela bona abantwaba babhajadiswe ngamanzi na ? Nabo bamukele uMoya oCwengileko njengathi . ”
44010048	Yeke wathi ababhajadiswe ebizweni lakaJesu Krestu . Bambawa bona ahlale nabo amalangana .
44011001	Abapostoli nabazalwana kilo loke iJudiya bezwa bona nabatjhili sebamukele ilizwi lakaZimu .
44011002	Nje-ke kwathi bona uPitrosi aye eJerusalema , labo ebegade bafuna ukusoka abatjhili bamsola ,
44011003	bathi : “ Wena uye emzini wabatjhili abangakasoki , wagoma nabo ! ”
44011004	UPitrosi wathoma ukubahlathululela koke njengombana kwenzekile , wathi :
44011005	“ Bengithandaza , ngisedorobheni leJopa , khonapho ngehlelwa siyezi ngabona umbono . Ngabona into efana netjhila isehliselwa phasi ngeentsutsungu zayo ezine ivela ezulwini ; yehlela lapha ngikhona .
44011006	Ngaqalisisa ngaphakathi kwayo , ngabona iinlwana zephasi ezineenyawo ezine , iimbandana , iimphili ezikhakhabako neenyoni zomkayi .
44011007	Ngezwa ilizwi lithi kimi , ‘ Pitrosi , vuka , uhlabe , ugome ! ’
44011008	Kodwana ngaphendula ngathi , ‘ Awa Kosi , akunalitho elisilapheleko namkha elingakahlambuluki elakhe langena ngemlonyenami . ’
44011009	Ilizwi elivela ezulwini lakhuluma kwesibili lathi , ‘ Lokho uZimu akuhlambululileko , ungakubizi bona kungokusilapheleko . ’
44011010	Lokho kwenzeka amahlandla amathathu , nje-ke koke kwabuyiselwa ezulwini godu .
44011011	Khonokho amadoda amathathu agade avela eKhesariya athunywe kimi , afikela ngendlini ebengihlala kiyo .
44011012	UMoya oCwengileko wangitjela bona ngikhambe nawo ngaphandle kokuzaza . Abazalwana abasithandathu laba bakhamba nami nje-ke soke sangena ngendlini yendoda leyo .
44011013	Yona yasitjela bona yabona njani ingilozi egade ijame endlinayo isithi , ‘ Thumela umuntu eJopa ayokubiza uSimoni okuthiwa nguPitrosi .
44011014	Uzokulethela umlayezo ozakusindisa wena nomndenakho woke . ’
44011015	Kwathi ngisathoma ukukhuluma , uMoya oCwengileko wehlela phezu kwabo , njengombana wehlela phezu kwethu ekuthomeni .
44011016	Alo-ke ngakhumbula lokho iKosi eyakutjhoko nayithi , ‘ UJwanisi wabhabhadisa ngamanzi , kodwana nina nizakubhajadiswa ngoMoya oCwengileko . ’
44011017	Nje-ke , nakube uZimu wabapha isipho njengombana apha thina esakholwa kuJesu Krestu ; alo-ke , bengingubani mina bona bengingaliya uZimu ? ”
44011018	Kwathi bona bezwe lokho , balisa ukusola , badumisa uZimu basithi : “ Yeke uZimu selabaphile abatjhili ithuba lokutjhugulukela ekuphileni ! ”
44011019	Labo abahlakazeka ngebanga lokuhlutjhwa okwathoma ngemva kokufa kwakaStefani , bafika ngitjho eFunisiya , eSayipurasi ne-Anthiyorhiya , barhatjha umlayezo emaJudeni kwaphela .
44011020	Kodwana phakathi kwawo bekumadoda avela eSayipurasi neSirene , wona aya e-Anthiyorhiya ayokhuluma ilizwi nemaGirigini awatjela ivangeli ngeKosi uJesu .
44011021	Amandla weKosi gade anamadoda lawo nenani elikhulu labantu lakholwa latjhugulukela eKosini .
44011022	Iindaba ngalokho zafika eendlebeni zebandla eJerusalema , yeke bathumela uBharinabhasi e-Anthiyorhiya .
44011023	Kwathi lokha nakafikako abona umusa kaZimu , wathaba kwamambala bewabakhuthaza boke bonyana bathembeke eKosini ngokudzimelela ngeenhliziyo zabo zoke .
44011024	Bekuyindoda elungileko , izele uMoya oCwengileko nokukholwa ; abantu abanengi bazinikela eKosini .
44011025	Yeke uBharinabhasi waya eTarsusi ukuyokufuna uSawula .
44011026	Kwathi bona amfunyane , wamusa e-Anthiyorhiya . Nje-ke umnyaka woke bahlanganyela nebandla bafundisa abantu abanengi . Kwaba se-Anthiyorhiya lapha abafundi babizwa khona kokuthoma bona maKrestu .
44011027	Ngesikhatheso kwehla abanye babaphorofidi basuka eJerusalema baya e-Anthiyorhiya .
44011028	Omunye wabo okuthiwa ngu-Agabhusi , wasikima wathukula ngoMoya oCwengileko bona kuzakuba khona indlala ekulu kilo loke iphasi . Kwamambala yaba khona ngesikhathi sokubusa kombusi omkhulu uKlawudiyusi .
44011029	Abafundi omunye nomunye ngokukghona kwakhe waqunta ukusiza abazalwana abahlala eJudiya .
44011030	Lokho bakwenza ngokuthumela izipho zabo ebaphathini ngoBharinabhasi noSawula .
44012001	Ngesikhatheso uHerode ikosi wabamba amanye amalunga webandla kobana awahlukumeze .
44012002	Wabulala uJakopo , umnakwabo kaJwanisi , ngesabula .
44012003	Nakabona bonyana lokhu kuwakarile amaJuda , waraga wabopha noPitrosi . Lokho kwenzeka ngesikhathi somnyanya wesiKwa esinganaNgumelo .
44012004	Ngemva kokumbopha wamdlhunya ngesikhungweni , wamnikela ngaphasi kweenqhema ezine , sisinye sinamajoni amane ; bekaneqhinga lokumkhuphela phambi kwabantu emva kwePhasika .
44012005	Yeke uPitrosi wagcinwa ngesikhungweni , kodwana ibandla lamthandazela ngesineke kuZimu .
44012006	Kuthe khona ngabo ubusukobo phambi kobana uHerode akhuphele uPitrosi phambi kwabantu , uPitrosi bekalele hlangana namajoni amabili , abotjhwe ngeenketani ezimbili , begodu kukhona nabalindisango ababili emsebenzini .
44012007	Khonokho kwabonakala ingilozi yeKosi bekwaba khona ukukhanya ngaphakathi kwesikhungo . Yapasula uPitrosi ehlangothini , yamvusa yathi : “ Vuka ! Yenza msinyana ! ” Khonokho iinketani zakhithika ezandleni zakaPitrosi .
44012008	Nje-ke ingilozi yathi kuye : “ Thekeleza ufake amapatlagwanakho . ” UPitrosi wenza njalo . Ingilozi yathi kuye godu : “ Yembatha isambatho sakho ungilandele . ”
44012009	UPitrosi wayilandela , baphuma ngesikhungweni . Kodwana akhange azi bona ingilozi leyo ekwenzako gade ingikho na ; wadlumbana bona gade abona umbono .
44012010	Badlula esiqhemini sabalindi bokuthoma nabesesibili bebafika esangweni lesimbi elivulekela ngedorobheni . Isango lazivulekela ngokwalo , baphuma . Sebadlule indledlana yaba yinye , khonapho ingilozi yamtjhiya uPitrosi .
44012011	Yeke uPitrosi sele asangulukile wathi : “ Kwanje ngiyazi bona ngambala uZimu uthumele ingilozakhe kobana ingisindise emandleni kaHerode nakizo zoke izinto amaJuda agade alindele bona zizokwenzeka . ”
44012012	Sekumkhanyele lokho , waya emzini wakaMariya , unina lakaJwanisi godu okuthiwa nguMarkosi , lapha bekuhlangene khona abantu abanengi bathandaza .
44012013	UPitrosi wakokoda emnyango wangaphandle , incekukazi uRoda weza azokuhlola bona ngubani .
44012014	Kuthe lokha nakalemukako bona lilizwi lakaPitrosi , wathaba kwamambala bewagijima wabuyela emuva angakavuli , warhuwelela wathi , “ UPitrosi ujame ngaphandle emnyango ! ”
44012015	Bona bathi : “ Uyarhapha ! ” Kodwana nalokhu aphikelele bona liqiniso , bathi : “ Yingilozakhe . ”
44012016	UPitrosi waphikelela akokoda . Kuthe bona bavule umnyango bambone , barareka kwamambala .
44012017	Watjengisa ngesandla bona bathule , nje-ke wabahlathululela bona iKosi imkhuphe njani ngesikhungweni , bewathi : “ Tjelani uJakopo nabazalwana ngalokhu . ” Wakhamba waya kenye indawo .
44012018	Ngakusasa , kwaba khona ukuphithizela hlangana namajoni afuna ukwazi bonyana kwenzekeni ngoPitrosi .
44012019	Emva kobana uHerode akhuphe umlayezo bona afunwe kodwana angafunyaneki , waphenyisisa abalindi bewayala bona babulawe . Emva kwalokho uHerode wasuka eJudiya waya eKhesariya , wahlala lapho isikhatjhana .
44012020	UHerode wasilingeka khulu ngabantu beTirosi neTsidoni ; bona baya kuye basiqubutjhwana ukuyombona . Sele bazuze uBhulastusi obegade ayinceku ethembekileko yekosi bona abe ngakibo , babawa ukuthula ngombana inarha yekhabo beyifumana ukudla okuvela enarheni yekosi uHerode .
44012021	Ngelanga elibekiweko uHerode wembatha isambatho sakhe sobukhosi wahlala esihlalweni sakhe sobukhosi , wethula ikulumo ebantwini .
44012022	Barhuwelela bathi : “ Akusimumuntu okhulumako , kodwana nguzimu ! ”
44012023	Msinyazana ngebanga lokobana uHerode angakhange adumise uZimu , ingilozi kaSomnini yamdula phasi , bewadliwa ziimpethu , wafa .
44012024	Kodwana ilizwi lakaZimu laragela phambi ngokwanda nokwenaba .
44012025	UBharinabhasi noSawula baqeda ikhambo labo , babuyela eJerusalema , bathatha noJwanisi okuthiwa nguMarkosi .
44013001	Ebandleni elise-Anthiyorhiya bekukhona abaphorofidi nabafundisi okutjho uBharinabhasi , uSimiyoni okuthiwa nguNigeri , uLukiyusi weSirene , uManayeni , owakhula noHerode umtetrarerhesi noSawula .
44013002	Kuthe basadumisa iKosi bazilile , uMoya oCwengileko wathi : “ Ngahlukaniselani uBharinabhasi banoSawula kobana baye emsebenzini engibabizele wona . ”
44013003	Emva kobana bazile ukudla bathandaza , bababeka izandla .
44013004	UBharinabhasi noSawula , bathunywa nguMoya oCwengileko baya eSelukiya , bathaya kusuka lapho basiya eSayipurasi .
44013005	Kuthe bona bafike eSalamisi , batjhumayela ilizwi lakaZimu ngesinagogini lamaJuda . UJwanisi bekanabo azobasiza .
44013006	Bakhamba badabula soke isihlengele bebafika ePhafosi . Lapha-ke bahlangana nomJuda ongusomlingo nomphorofidi wamanga okuthiwa nguBhari-Jesu .
44013007	Yena bekazihlanganise nombusi wesihlengeleni , uSerigiyusi Powula , obekayindoda ehlakaniphileko . Umbusi loyo wabiza uBharinabhasi noSawula ngombana bekafuna ukuzwa ilizwi lakaZimu .
44013008	Kodwana u-Elimasi , ibizo lakhe ngesiGirigi elitjho bona ngusomlingo , walinga ukuphambukisa umbusi ekukholweni .
44013009	Yeke uSawula ogade aziwa bona nguPowula , azele uMoya oCwengileko ; waqala usomlingo eenhlonzeni wathi :
44013010	“ Wena ndodana kaSathana ! Usisitha sayo yoke into elungileko . Uzele yoke imihlobo yamano amambi , ulinga njalo ukuphendula iqiniso leKosi ulenze amanga !
44013011	Isandla sakaZimu sizokwehlela phezu kwakho khona nje ; uzakuba siphofu , awuzukubona umkhanyo welanga isikhathi esithileko . ” Khonokho wembeswa yikungu nobumnyama , wakhamba aphumbutha afuna umuntu ongamdosa ngesandla .
44013012	Kuthe lokha umbusi nakabona okwenzekileko wakholwa begodu bekararwe ngilokho akufunde ngeKosi .
44013013	UPowula nabalandeli bakhe bathaya kusukela ePhafosi ukuya ePherge ngePhamfiliya , lapha uJwanisi Markosi abatjhiya khona wabuyela emva eJerusalema .
44013014	Kusukela ePherge bakhamba bafika e-Anthiyorhiya esePhisidiya . NgeSabatha baya ngesinagogini bahlala phasi .
44013015	Emva kokufunda umthetho kaMosi nemitlolo yabaphorofidi , abaphathi besinagogi baphosa ilizwi ngakibo bathi : “ Bafowethu , nakube kukhona umlayezo wokukhuthaza ebantwini , sibawa nikhulume . ”
44013016	UPowula wasikima waphakamisa isandla wathi : “ Ma-Israyeli nani bakosozizwe enesabe uZimu , ngilalelani !
44013017	UZimu wabantu bakwa-Israyeli laba wakhetha abokhokho bethu , bewabenza isizwe esikhulu ngesikhathi basahlezi njengeenkhonzi eGibhide . Nje-ke wabakhupha enarheni leyo ngamandla amakhulu .
44013018	Wababekezelela baserhalawumbeni iminyaka ematjhumi amane .
44013019	Warhayila izizwe ezilikhomba enarheni yeKanana , wanikela inarha leyo abantu bakhe bona ibe lilifa labo .
44013020	Koke lokho kwathatha pheze iminyaka emakhulu amane namatjhumi amahlanu . “ Emva kwalokho wabanikela abagwebi kufikela ngesikhathi somphorofidi uSamyela .
44013021	Nje-ke abantu babawa ikosi , uZimu wabanikela uSawula umsa kaKhitjhi , wekoro yakwaBhenjamini , owabusa iminyaka ematjhumi amane .
44013022	“ Emva kokususa uSawula , uZimu wabeka uDavida bona abe yikosabo bewafakaza ngaye wathi , ‘ Ngifunyene uDavida indodana kaJese , umuntu wehliziywami , uzakwenza koke engifuna bona akwenze . ’
44013023	Esizukulwaneni sakhe uZimu wavusela u-Israyeli uMsindisi uJesu njengombana athembisa .
44013024	“ Kodwana ngaphambi kokuza kwakaJesu , uJwanisi watjhumayela ukuphenduka nombhabhadiso kibo boke bakwa-Israyeli .
44013025	Ekuphetheni kwakhe umsebenzi , uJwanisi wathi ebantwini : ‘ Nicabanga bona ngingubani na ? Angisinguye enimlindileko . Kodwana qalani , uyeza ngemva kwami , loyo engingakafaneli ukutjhaphulula amapatlagwanakhe . ’
44013026	“ Nje-ke bafowethu , nzukulwana zaka-Abrahamu nani enesaba uZimu , umlayezo wesindiso lo uthunyelwe kithi .
44013027	Abantu beJerusalema nabarholi babo akhange bamazi uJesu ; nje-ke ngokumlahla bazalisa amezwi wabaphorofidi afundwa njalo ngeSabatha .
44013028	Nanyana bangazange bafunyane isizathu sokumgwebela ukufa , babawa uPilatu bona abulawe .
44013029	“ Sele benze koke ebekutlolwe ngaye , bamphanyula esiphambanweni bambulunga ngelibeni .
44013030	Kodwana uZimu wamvusa kabafileko .
44013031	Amalanga amanengi wabonwa ngilabo agade akhamba nabo kusukela eGalile ukuya eJerusalema . Labo-ke ngibo esele babe bofakazi ebantwini bekhethu .
44013032	“ Thina sinitjela ivangeli : Lokho uZimu akuthembisa abokhokho bethu ,
44013033	ukuzalisile kithi , thina nzukulwana zabo ngokuvusa uJesu , njengombana kutloliwe eRhubeni lesibili bona , “ ‘ Wena uyiNdodanami ; namhlanje ngiyakuvuselela . ’
44013034	“ Indaba yokuthi wamvusa kabafileko kobana angabuyi abole , kukhulunywe emezwini la , ‘ Ngizaninikela iimbusiso ezicwengileko zamambala engazithembisa uDavida . ’
44013035	“ Njengombana asitjho kenye indimana asithi , ‘ Angekhe uvumele othembekileko wakho abone ithuna . ’
44013036	“ Emva kokobana uDavida aqede ukukhonza esizukulwaneni sakhe ngokwehloso kaZimu , walala ; wabulungwa kiboyisemkhulu , wabola .
44013037	Kodwana loyo uZimu amvusa kabafileko akhange abone ukubola .
44013038	“ Ngalokho bafowethu , ngithanda nazi bona kungebanga lakaJesu ukuthethelelwa kwezono kumenyezelwa kini .
44013039	Ngaye woke okholwako ulungisiswa kikho koke egade ningekhe nalungisiswa ngakho ngomthetho kaMosi .
44013040	Nje-ke yelelani , bona lokho abaphorofidi abakutjhwileko kungenzeki kini .
44013041	Bathi , “ ‘ Qalani nina nyefuli ndina , nizitjhejisise nikakamale benikhungatheke ngombana kunento engizayenza emihleni yenu ; eningazukuyikholwa nanyana sele niyitjelwa . ’ ”
44013042	Kuthe uPowula noBharinabhasi basaphuma ngesinagogini , abantu babawa bona baragele phambili ngeendabezi ngeSabatha elilandelako .
44013043	Nje-ke kwathi bona ikonzo iphume , amaJuda amanengi nalabo abesaba uZimu abatjhugulukele ebuJudeni balandela uPowula noBharinabhasi . Labo-ke bakhuthazwa ngokuragela phambili emseni kaZimu .
44013044	NgeSabatha elilandelako , pheze woke umuntu edorobheni weza ukuzokulalela ilizwi leKosi .
44013045	Kwathi bona amaJuda abone isiqubuthu esikhulu azala umona abe anyefula lokho uPowula agade akutjhoko .
44013046	Nje-ke uPowula noBharinabhasi bawaphendula ngesibindi bathi : “ Bekufanele bona ilizwi lakaZimu litjhunyayelwe kini qangi . Kodwana njengombana nililahlile benazibona ningakafaneli ipilo engapheliko , yelelani , sesiphendukela kabatjhili
44013047	ngombana nakhu uSomnini asiyale ngakho , “ ‘ Ngikubeka bona ube mkhanyo ezizweni ukuze ulethe isindiso emikhawulweni yephasi . ’ ”
44013048	Kuthe abatjhili bona bezwe lokhu , bathaba tle , badumisa ilizwi leKosi . Boke labo abakhethe ukuphila okungapheliko baba makholwa .
44013049	Ilizwi leKosi lenaba kizo zoke iimfunda .
44013050	Kodwana amaJuda atjitjizela abafazi abesaba uZimu nabanesithunzi kanye namadoda aziinkhulu edorobheni kobana badunge uPowula noBharinabhasi , babaqotjhe esifundeni sabo .
44013051	Nje-ke bona babahloboka abantu balapho bathintitha iinyawo zabo , bakhamba baya e-Ikhoniyo .
44013052	Abafundi nge-Anthiyorhiya bebazele uMoya oCwengileko , bathabile .
44014001	E-Ikhoniyo , uPowula noBharinabhasi baya ngesinagogini lamaJuda njengokuvamileko . Lapho bakhuluma kangangobana inani elikhulu lamaJuda nabatjhili lakholwa .
44014002	Kodwana amaJuda lawo agade ala ukukholwa ahlohlozela abatjhili abenza babe nehliziyo embi ebazalwaneni .
44014003	Nokho uPowula noBharinabhasi bahlala lapho isikhathi eside , bakhuluma ngesibindi ngeKosi , eyafakazela ilizwi lomusa wayo ngokubanikela amandla wokwenza iimbonakaliso neemangaliso .
44014004	Abantu bedorobho lelo bebahlukene kabili ; abanye banyula amaJuda , abanye banyula abapostoli .
44014005	Kwathi lokha abatjhili , amaJuda kanye nabarholi bakhona nabasongela ukubalimaza nokubakhanda ngamatje ,
44014006	bakulemuka lokho , yeke babalekela emadorobheni weLikhawoniya okuyiListra neDerbe neendaweni eziseduze .
44014007	Lapho baragela phambili nokutjhumayela ivangeli .
44014008	Bekukhona indoda ehlala eListra iinyawo zayo bezirholophele , isirhole kwekubelethweni kwayo ingazange ikhe ikhambe .
44014009	Yona beyisoloko ilalele uPowula nakakhulumako . Nje-ke uPowula wayiqala poro , wayibona bona iyakholwa bonyana ingaphuluka .
44014010	Wathi ngelizwi elikhulu : “ Sikima , ujame thwi ngeenyawo zakho ! ” Indoda yeqa , yathoma ukukhambakhamba .
44014011	Kwathi bona isiqubuthu sibone bonyana uPowula wenzeni , sathoma ukurhuwelela ngelimi lesiLikhawoniya sathi : “ Abozimu bafane nabantu behlela kithi ! ”
44014012	Bathiya uBharinabhasi ibizo bona nguZewusi uPowula bathi nguHerimesi ngombana nguye ogade asikhulumi .
44014013	Umphristi kasingazimu uZewusi , ogade anethempeli ngaphandle kwedorobho , waletha iinkunzi namakhwa esangweni ledorobho . Yena nesiqubuthu bebafuna ukwenzela abapostoli imihlabelo .
44014014	Kodwana kuthe bona abapostoli , uBharinabhasi noPowula , bezwe ngalokho , badabula izambatho zabo bagijimela hlangana nesiqubuthu barhuwelela ,
44014015	bathi : “ Madoda ! Nikwenzelani lokhu na ? Nathi sibabantu njengani nje ! Silapha ukuzokutjhumayela ivangeli , ukunitjhugulula ezintwenezi ezililize , nitjhugulukele kuZimu ophilako , owadala izulu nephasi nelwandle nakho koke okukilo .
44014016	Esikhathini esadlulako wavumela zoke izizwe bona zikhambe ngeendlela zazo .
44014017	Kodwana akhange aliselele bona kungabi nobufakazi ngezinto ezihle azenzako : Waninisela izulu elivela ezulwini wanipha nesikhathi esinomnotho somnyaka nenala yokudla bewazalisa iinhliziyo zenu ngokwenama . ”
44014018	Ngitjho nangawo amezwi la abapostoli babhalelwa ukusola isiqubuthu bona singabenzeli umhlabelo .
44014019	Nje-ke kuthe amanye amaJuda avela e-Anthiyorhiya ne-Ikhoniyo nasele athumbele isiqubuthu esikhulu ngakiwo , akhanda uPowula ngamatje , amrhurhubisela ngaphandle kwedorobho , adlumbana bona ufile .
44014020	Kodwana kuthe bona abafundi bamzombe , wavuka wabuyela emva edorobheni . Ngelanga elilandelako yena noBharinabhasi baya eDerbe .
44014021	UPowula noBharinabhasi batjhumayela ivangeli ngeDerbe , bazuza abafundi abanengi . Nje-ke babuyela eListra , e-Ikhoniyo ne-Anthiyorhiya ,
44014022	baqinisa bebakhuthaza abafundi bona baragele phambili ngokukholwa , bathi : “ Kufuze sidlule ebunzimeni obunengi ngaphambi kobana singene embusweni kaZimu . ”
44014023	Kelinye nelinye ibandla bazikhethela abaphathi ; ngomthandazo nokuzila babanikela kuZimu , ogade babeke ithemba labo kuye .
44014024	Sele badabule iPhisidiya , bafika ePhamfiliya ;
44014025	kwathi sele batjhumayele ilizwi ePherge , behlela e-Athaliya .
44014026	Ukusuka lapho bathayela emuva e-Anthiyorhiya , lapha bebanikelwe khona emseni kaZimu ngomsebenzi esebawuqedileko .
44014027	Nabafika e-Anthiyorhiya , babuthelela ibandla ndawonye balibikela koke uZimu akwenzileko ngabo , nokuthi wavula njani indlela bona abatjhili bakholwe .
44014028	Bahlala lapho isikhathi eside nabafundi .
44015001	Kwehla abathileko bavela eJudiya , bafundisa abazalwana , bathi : “ Ngaphandle kobana nisokwe njengombana umthetho kaMosi usitjho , angekhe nasindiswa . ”
44015002	Kwaba khona ukuphambana nokuphikisana phakathi kwabo noPowula banoBharinabhasi . Nje-ke kwaquntwa bona uPowula noBharinabhasi nabanye abafundi baye eJerusalema bayokubonana nabapostoli nabaphathi ngendaba le .
44015003	Ibandla labathumela bona bakhambe , nje-ke basadabula iFunisiya neSamariya , babika bona abatjhili batjhugulukele njani kuZimu . Iindabezi zaletha ithabo elikhulu ebazalwaneni boke .
44015004	Kuthe bona bafike eJerusalema , bamukelwa libandla , abapostoli nabaphathi . Bababikela koke uZimu akwenzileko ngabo .
44015005	Kodwana amanye amakholwa ebegade asesiqhemeni sabaFarisi , asikima athi : “ Abatjhili kufanele basokwe bebatjelwe bona bahloniphe umthetho kaMosi . ”
44015006	Abapostoli nabaphathi bahlangana ukuhlolisisa indaba le .
44015007	Emva kokuphikisana isikhathi eside , uPitrosi wasikima wathi : “ Bafowethu , niyazi kusukela kade bona uZimu wangikhetha hlangana nani ukutjhumayela umlayezo wevangeli kabatjhili ngomlomami , khona bazakuzwa bebakholwe .
44015008	UZimu owazi ihliziyo , wabonisa bona nabo uyabamukela ngokubanikela uMoya oCwengileko njengombana enza kithi .
44015009	Akhange akhe enze umehluko hlangana nathi nabo , wahlambulula iinhliziyo zabo ngokukholwa .
44015010	Alo-ke kungani nifuna ukulinga uZimu ngokuthwesa abafundi umthwalo esingakghoni ukuwuthwala thina namkha abokhokho bethu na ?
44015011	Nje-ke thina siyakholwa bona kungomusa weKosethu uJesu kobana sisindiswe ; nabo ngokunjalo . ”
44015012	Isiqubuthu soke sathula du salalela uBharinabhasi noPowula ebebasibikela ngeembonakaliso nangeemangaliso uZimu azenzileko ngabo hlangana nabatjhili .
44015013	Kuthe bona baqede ukukhuluma , uJakopo wathi ; “ Bafowethu , ngilalelani !
44015014	USimoni usihlathululele bona ekuthomeni uZimu bekanetjisakalo kangangani ngokuthatha kabatjhili isizwe esibizwa ngebizo lakhe .
44015015	Amezwi wabaphorofidi avumelana poro nalokhu , njengombana kutloliwe kwathiwa ,
44015016	“ ‘ Mhlokho ngizakuvuselela itende lakaDavida eliwileko . Ngilungise iindawo zalo ezonakeleko , ngibuyisele isithunzi salo , ngilakhe libe njengombana gade linjalo phambilini
44015017	ukuze imisalela yabantu ifune uSomnini ngitjho nabo boke abatjhili ababizwa ngebizo lami . Kutjho uSomnini , owenza izintwezi
44015018	ebezazeka ekadeni . ’
44015019	“ Ngalokho kumkhumbulwami bona singabakhathazi abatjhili abatjhugulukela kuZimu .
44015020	Endaweni yalokhu , asibatloleleni incwadi sibatjele bona batjhide emanyaleni weenthombe , batjhide ebungwadleni , bangadli isilwana esikghanyiweko kanye nobubende
44015021	ngombana eenkhathini zaphambilini umthetho kaMosi utjhunyayelwe kiwo woke amadorobho begodu bewafundwa ngemasinagogini woke amaSabatha . ”
44015022	Yeke abapostoli nabaphathi kanye nebandla loke , baqunta ukukhetha amadoda athileko , bawathume e-Anthiyorhiya noPowula noBharinabhasi . Bakhetha uJudasi , okuthiwa nguBharisabhasi noSilasi okumadoda amabili agade abarholi hlangana nabazalwana .
44015023	Bathumela ngabo incwadi elandelako ethi :
44015024	Sizwile bona amanye amadoda wangekhethu asuka lapha ngaphandle kokulayelwa ngithi afese aniwurubaja abe ahlukumeza umkhumbulwenu ngamezwi .
44015025	Yeke sizwene soke bonyana sikhethe iinthunywa sizithumele kini kanye nabangani bethu esibathandako , uBharinabhasi noPowula ,
44015026	amadoda adele ubuphilo bawo ngebanga lebizo leKosethu uJesu Krestu .
44015027	Yeke , sithumela uJudasi noSilasi , abazakufakaza esikutlolileko ngomlomo .
44015028	Nje-ke kubonakele kukuhle kuMoya oCwengileko nakithi kobana singanidisibezi ngalitho ngaphandle kwalokhu okufaneleko , kokuthi :
44015029	Tjhidani ekudleni okuhlatjelwe iinthombe , ekudleni ububende nokukghanyiweko , nitjhide nebungwadleni . Naningenzi izintwenzi , nizabe nenza kuhle . Salani kuhle .
44015030	Sebalayelisiwe , bakhamba , behlela e-Anthiyorhiya lapha babuthelela ndawonye ibandla balinikela incwadi .
44015031	Mbala abantu bayifunda incwadi , bathokoza ngomlayezo okhuthazako .
44015032	UJudasi noSilasi nabo egade babaphorofidi , bakhuluma okunengi okukhuthazako nokuqinisa abazalwana .
44015033	Emva kokuhlala isikhatjhana lapho , abazalwana babaphekelela ngesibusiso sokuthula . Nje-ke babuyela kilabo egade babathumile .
44015034	Kodwana uSilasi wacabanga ukuhlala lapho .
44015035	UPowula noBharinabhasi basala e-Anthiyorhiya , bafundisa batjhumayela ilizwi leKosi bakanye nabanye abanengi .
44015036	Ngemva kwamalanga athileko uPowula wathi kuBharinabhasi : “ Asibuyele emuva sithekele abazalwana kiyo yoke imizi lapha sakhe satjhumayela khona ilizwi leKosi , besibone nokuthi baraga njani . ”
44015037	UBharinabhasi bekafuna kukhanjwe noJwanisi okuthiwa nguMarkosi ,
44015038	kodwana uPowula wabona kungasikuhle bona bakhambe naye ngombana wabahlubuka basePhamfiliya , wangasaragela phambili nokusebenza nabo .
44015039	Kwavuka ukuphikisana phakathi kwabo , bebahlukana . UBharinabhasi wathatha uMarkosi bathaya baya eSayipurasi ,
44015040	kodwana uPowula sele anikelwe bazalwana emseni weKosi , wakhetha uSilasi wakhamba .
44015041	Wadlula eSiriya neSilisiya , aqinisa amabandla .
44016001	UPowula wafika eDerbe neListra , lapha bekuhlala khona umfundi ekuthiwa nguThimothi ; unina amJuda okholiweko , kodwana uyise amGirigi .
44016002	Abazalwana beListra ne-Ikhoniyo bebambuka .
44016003	UPowula bekafuna ukuthatha uThimothi akhambe naye , yeke wamsokisa ngebanga lamaJuda ahlala endaweni leyo ngombana boke bebasazi bona uyise liGirigi .
44016004	Lokha nabalokhu bakhamba umuzi nomuzi bebanande bakhuluma bona kufuze kulondwe iimphetho ezathathwa bapostoli nabaphathi eJerusalema .
44016005	Yeke amabandla aqiniswa ekukholweni akhula malanga woke .
44016006	UPowula noThimothi badabula isifunda seFrigiya neGalatiya , ngombana uMoya oCwengileko wabakhandela ukutjhumayela e-Asiya .
44016007	Kuthe bona bafike emkhawulweni weMusiya , balinga ukuya endaweni yeBhithiniya , kodwana nalapho uMoya wakaJesu akhange abavumele .
44016008	Alo-ke bakhamba badabula eMusiya behlela eTrowasi .
44016009	Phakathi kobusuku uPowula waba nombono wendoda yeMasedoniya egade ijamile imncenga ithi : “ Akhese uze eMasedoniya hle , uzosisiza ! ”
44016010	Kuthe bona uPowula abone umbono lo , sazilungiselela msinyana ukuya eMasedoniya , sikholwa bona uZimu usibizele ukuyokutjhumayela ivangeli kibo .
44016011	Sasuka eTrowasi ngomkhumbi sathayela poro eSamothirake , ngelanga elilandelako saya eNeyapoli .
44016012	Kusuka lapho saya eFilipi okulidorobho eliqakathekileko esifundeneso seMasedoniya eliphasi kombuso weRoma . Sahlala amalangana edorobheneli .
44016013	Ngelanga leSabatha saphumela ngaphandle kwesango ledorobho saya ngemlanjeni , lapha besilindele ukufunyana khona indawo yokuthandaza . Sahlala phasi sakhuluma nabafazi egade bahlangene lapho .
44016014	Omunye wabagade balalele bekungumma obizwa bona nguLidiya , amthengisi wezambatho ezibubende edorobheni leThiyathira . Gade alotjha uZimu ; nje uZimu wavula ihliziywakhe bona ilalelisise lokho uPowula akutjhoko .
44016015	Kuthe bona yena nomndenakhe babhajadiswe , wasimemela endlinakhe wathi : “ Naningithatha njengomuntu okholwa yiKosi , yizani nizokuhlala kwami . ” Yeke wasitomatomela bona sihlale .
44016016	Langelinye nasiya endaweni yokuthandaza , sahlangatjezwa likhobokakazi ebelinommoya wobungoma . Belenzela abaninilo imali enengi ngokubhula kwalo .
44016017	Lalandela uPowula nathi , lirhuwelela lithi : “ Amadoda la aziinsebenzi zakaZimu ongoPhezulu ; banibikela indlela yokusindiswa ! ”
44016018	Lakwenza lokhu amalanga amanengi , kufikela lapho uPowula wabe wanyenya khona waphendukela kilo , wathi emmoyeni : “ Ebizweni lakaJesu Krestu ngiyakuyala bona uphume kuye ! ” Khonokho ummoya wobungoma waphuma kuye .
44016019	Kuthe bona abaninilo babone bona ithuba lokwenza imali ngalo alisekho , babamba uPowula noSilasi babadosela etatawini kobana baqalane nabomthetho .
44016020	Babaletha phambi kwabagwebi bathi : “ Amadoda la amaJuda , begodu abanga ihlangahlangano edorobheni lekhethu
44016021	ngokufundisa amasiko aphikisana nomthetho wethu thina esimaRoma bona siyamukele besiyenze . ”
44016022	Isiqubuthu saba semdibini wokusahlela uPowula noSilasi ; abagwebi bayala bona bahlutjuliswe bebarithwe .
44016023	Ngemva kokudulwa kabuhlungu badlhunywa ngesikhungweni , kwathiwa umphathisikhungo ababeke ilihlo elibukhali .
44016024	Ngemva kokwamukela umyalo lo , umphathisikhungo wabadlhunya ngesikhungweni esingaphakathi , wabopha iinyawo zabo hlangana neengaqa ezibudisi zeengodo .
44016025	Phakathi kobusuku uPowula noSilasi bebathandaza bavuma iingoma badumisa uZimu , ezinye iimbotjhwa zibalalele .
44016026	Khonokho kwaba khona ukusikinyeka okukhulu kwephasi kangangobana kwadengezela iinsekelo zesikhungo . Khonapho zoke iimvalo zesikhungo zavuleka , iimbopho zatjhaphuluka kizo zoke iimbotjhwa .
44016027	Umphathisikhungo wavuka , kwathi bona abone iimvalo zesikhungo zivulekile , warhwatjha isabulakhe wafuna ukuzibulala ngombana wadlumbana bona zoke iimbotjhwa zibalekile .
44016028	Kodwana uPowula warhuwelela wathi : “ Ungazikhubazi ngombana soke sisesekhona . ”
44016029	Umphathisikhungo wathi akukhanyiswe , wangena agijima waguqa phambi kweenyawo zakaPowula noSilasi aqhaqhazela .
44016030	Nje-ke waya nabo ngaphandle wababuza wathi : “ Banimzana , kufuze ngenzeni ukuze ngisindiswe na ? ”
44016031	Baphendula bathi : “ Kholwa eKosini uJesu , nje-ke uzakusindiswa wena nomndenakho . ”
44016032	Yeke batjhumayela ilizwi leKosi kuye nakibo boke ebebasendlinakhe .
44016033	Ngalo i-awara lobusukwelo umphathisikhungo wabathatha wabahlambisa amanceba ; nje-ke kwathi khonokho yena nawo woke umndenakhe babhajadiswa .
44016034	Sekabangenise ngendlinakhe , wabapha ukudla . Yena nomndenakhe bebanethabo ngombana gade sebakholwe kuZimu .
44016035	Ngelanga elilandelako ngamasa abagwebi bathumela amapholisa kumphathisikhungo nomyalo othi : “ Thukululani amadoda lawo . ”
44016036	Yeke umphathisikhungo watjela uPowula wathi : “ Iinkhulu zinithumele umlayezo bona sinithukulule . Yeke phumani nikhambe ngokuthula . ”
44016037	Kodwana uPowula wathi emapholiseni : “ Basibetha phambi kwabantu ngaphandle kokusigweba , basidlhunya ngesikhungweni , thina esizizakhamuzi zombuso weRoma . Manjesi bafuna ukusibuyisela emva ngasese na ? Awa ! Iinkhulu azize ngokwazo kobana zizosikhupha . ”
44016038	Amapholisa athula amezwi la eenkhulwini . Kwathi bona zizwe bonyana uPowula noSilasi bebazizakhamuzi zombuso weRoma , zesaba .
44016039	Zeza kibo zazokuncancabeza . Zabakhupha ngesikhungweni , zababawa bona bakhambe edorobheni .
44016040	Emva kobana uPowula noSilasi baphume ngesikhungweni , baya endlini kaLidiya , lapha bahlangana khona nabazalwana . Kuthe sebabakhuthazile , bakhamba .
44017001	Kuthe uPowula noSilasi sebadabule e-Amfipolisi ne-Apoloniya , bafika eThesalonika , lapha bekukhona isinagogi lamaJuda .
44017002	Njengesiqhelo sakhe , uPowula wangena ngesinagogini waphikisana nawo ngemitlolo ecwengileko amaSabatha amathathu ngokulandelana ;
44017003	ahlathulula awabonisa kiyo bona uKrestu bekufanele afe abuye avuke godu kabafileko , asithi : “ UJesu lo engikhuluma ngaye kini , kazi nguKrestu . ”
44017004	Amanye amaJuda akholwa abe alandela uPowula noSilasi . Senza njalo nesiqubuthu esikhulu samaGirigi ebegade esaba uZimu kanye nabafazi abanesithunzi abangasibancani ngesibalo .
44017005	Kodwana amaJuda aba nomona , abuthelela etatawini isiqhema sabolova abumba isitlamu kobana avuse umguruguru edorobheni . Isitlameso sasahlela indlu kaJasoni , sazumana noPowula noSilasi kobana sibakhuphele phambi kwewoma labantu .
44017006	Kuthe amaJuda nakangabafumaniko , adosela uJasoni nabanye abazalwana phambi kweenkhulu zedorobho , arhuwelela athi : “ Amadoda la enze umonakalo iphaseli loke nje , njesi sele afike nalapha .
44017007	UJasoni ubamukele endlinakhe . Boke baphula imithetho yombusi omkhulu , ngokuthi batjho kukhona enye ikosi , ibizo layo nguJesu . ”
44017008	Ngokuzwa lokho isitlamu neenkhulu zedorobho zavungama .
44017009	Ngemva kobana iinkhulu zithethe imali yehlawulo kuJasoni nakabanye zabalisa bakhamba .
44017010	Kuthe bona kurhwaqele , abazalwana bathumela uPowula noSilasi eBheriya . Ekufikeni kwabo lapho baya ngesinagogini lamaJuda .
44017011	Abantu balapho bebakhanyelwe khulu kunabantu beThesalonika ; nje-ke bamukela ilizwi ngokuzimisela okukhulu begodu bahlolisisa imitlolo malanga woke kobana zinjalo izintwezo na .
44017012	Inengi lamaJuda lakholwa ; ukufaka phakathi abafazi bamaGirigi abanesithunzi namadoda amanengi wamaGirigi .
44017013	Kuthe lokha amaJuda weThesalonika nakezwa bona uPowula utjhumayela ilizwi lakaZimu eBheriya , nawo eza lapho kobana azokunyakazisa abe aphehle isiqubuthu .
44017014	Khonokho abazalwana bathumela uPowula eligwini lelwandle kodwana uSilasi noThimothi basala .
44017015	Amadoda abekakhamba noPowula amphekelela amfikisa e-Athene ; abuyela emuva nomlayezo othi uSilasi noThimothi kufuze bamlandele msinyazana .
44017016	Kwathi uPowula , asabalindele e-Athene , wadana kwamambala ukubona idorobho lizele iinthombe zabosingazimu .
44017017	Yeke waphikisana namaJuda namaGirigi esaba uZimu ngesinagogini . Wenza njalo woke amalanga nebantwini ebebafunyaneka ematatawini .
44017018	Godu nezinye izazi zama-Ephikuru namaSitoyika zaphikisana naye . Abanye bathi : “ Ongazizwako lo uzama ukuthini na ? ” Abanye baphawula bathi : “ Kwangathi utjhumayela abosingazimu abatjhili . ” Lokhu bakutjho ngombana bekatjhumayela ivangeli ngoJesu nokuvuka kwabafileko .
44017019	Nje-ke bamthatha bamusa phambi kwehlangano ye-Areyophagusi bathi : “ Ungakhese usihlathululele bona iyini ifundiso etja oyikhulumako le ?
44017020	Izinto ozikhulumakwezi , ziyasirara thina ; yeke besithanda ukuzazi bona zitjho ukuthini . ”
44017021	( Woke ama-Athene nabaqhamuki abahlala lapho bebangazilibazisi ngalitho ngaphandle kokukhuluma nokuzwa izinto ezitja . )
44017022	Nje-ke uPowula wasikima phambi kwehlangano ye-Areyophagusi wathi : “ Madoda we-Athene , ngiyabona bonyana nikholwe khulu ngazo zoke iindlela .
44017023	Kuthe nangikhambakhambako ngiqala eendaweni lapha nithandazela khona , ngifumene kujame i-aldari litlolwe lathi , ‘ NgelakaZimu ongaziwako . ’ Nje-ke lokho enikukhonza ningakwazi , ngikho engikutjhumayelako kini .
44017024	UZimu obumbe iphasi nakho koke okukilo , oyiKosi yezulu nephasi , akahlali ngemathempelini akhiwe babantu .
44017025	Begodu akakhonzwa ngezandla zabantu inga udinga ilitho ngombana nguye opha koke okuphilako ipilo , umphefumulo nezinto zoke .
44017026	Ngomuntu oyedwa wadala zoke izizwe kobana zihlale ebusweni balo loke iphasi . Wazibeka iinkhathi zokuphila kwazo waziquntela nemikhawulo lapha zizakuhlala khona .
44017027	Wakwenza lokho ukuze zimfune , mhlamunye zingamfunyana lokha nazimfunako , nanyana angasikude ngitjho nakubani wethu .
44017028	Ngaye siyaphila , siyakhambakhamba begodu sikhona , njengombana abanye beembongi zenu batjhwile bona , “ ‘ Nathi siziinzukulwana zakhe . ’
44017029	“ Yeke , njengombana siziinzukulwana zakaZimu , asikafaneli sidlumbane bonyana ubuZimu bufana negolide namkha isiliva nanyana ilitje eliqandulwe ngobuhlakani nelwazi lomuntu obhubhako .
44017030	Ngalokho uZimu wathalalisa iinkhathi zokungazi , kodwana kwanjesi uyayala bonyana kuphi nakuphi abantu boke baphenduke
44017031	ngombana sele abeke ilanga azokugweba ngalo iphasi ngokulunga ngaloyo amkhethileko . Ngalokho ukukhombisile ngokwenza isiqiniseko sokumvusa kabafileko . ”
44017032	Kuthe nabezwa ngokuvuka kwabafileko , abanye bamtshima , kodwana abanye bathi : “ Sizakubuya sikulalele godu ngalokho . ”
44017033	Yeke uPowula wabasukela , wakhamba .
44017034	Kodwana abanye babo bamnamathela babamakholwa , sekubalwa nomAreyophagusi uDiyonisiyosi nomfazi okuthiwa nguDamarisi nabanye kanye nabo .
44018001	Ngemva kwalokho uPowula wasuka e-Athene waya eKorinte .
44018002	Lapho wafunyana umJuda ekuthiwa ngu-Akhwila obelethwa ePontusi , ogade aqeda ukubuya eTariyana nomkakhe uPrisila ngombana umbusi uKlawudiyusi bekayale woke amaJuda bona asuke eRoma . UPowula waya kibo .
44018003	Ngebanga lomsebenzakhe ofana nowabo , wahlala wasebenza nabo ngombana gade basenza ukuthunga amatende .
44018004	Njalo ngeSabatha bekaphikisana namaJuda namaGirigi ngesinagogini , alinga ukuwazuza .
44018005	Kuthe bona kufike uSilasi noThimothi bavela eMasedoniya , uPowula wazinikela ngokupheleleko ekutjhumayeleni , afakaza emaJudeni bona uJesu unguKrestu .
44018006	Kuthe lokha nabamphikisako bakhuluma kumbi ngaye , wazibilayeza ngokuthintitha ithuli ezambathweni zakhe , wathi kibo : “ Iingazi zenu azibe phezu kweenhloko zenu ! Mina anginamlandu . Kusukela kwanjesi , ngizakuya kabatjhili . ”
44018007	Yeke watjhiya isinagogi waya endlini yomuntu okuthiwa nguTitiyusi Justusi , obekesaba uZimu , indlwakhe ihlanu kwesinagogi .
44018008	UKrisposi umphathi wesinagogi , wakholwa eKosini yena nawo woke umndenakhe ; nabanengi ebezwa uPowula eKorinte , bakholwa babhajadiswa .
44018009	Ngobusuku obunye iKosi yakhuluma noPowula ngombono yathi kuye : “ Ungesabi , kodwana raga ukhulume , ungathuli
44018010	ngombana nginawe . Akakho noyedwa ozakukubeka isandla akulimaze ngombana banengi ngedorobheni le okubabantu bami . ”
44018011	Yeke uPowula wahlala lapho umnyaka nesiquntu , afundisa ilizwi lakaZimu phakathi kwabo .
44018012	Kuthe bona uGaliyo abe mbusi we-Arhaya , amaJuda ahlangana asahlela uPowula amdosela phambi kwekundla ,
44018013	athi : “ Indoda le idosa abantu bona besabe uZimu , ngendlela ephambene nomthetho ! ”
44018014	Kwathi uPowula asathi uyakhuluma , uGaliyo wathi emaJudeni : “ Nangabe lokho bekulicala namkha ubukhohlakali obukhulu , bengizakwamukela ukusola kwenu maJuda .
44018015	Kodwana njengombana kukuphikisana ngamezwi namabizo nangomthetho wenu , kulungiseni ngokwenu lokho . Angithandi ukuba mgwebi weendabezi ! ”
44018016	Nje-ke wabaqotjha ekundleni .
44018017	Boke babhudungela uSosithenesi umphathi wesinagogi , bambetha phambi kwekundla . Kodwana uGaliyo akhange akunake lokho .
44018018	UPowula sele ahlezi isikhatjhana lapho , walayelisa abazalwana wathayela eSiriya aphekelelwa nguPrisila no-Akhwila . EKhengirheriya waguda ihlokwakhe ngombana gade angaphasi kwesifungo .
44018019	Kwathi nabafika e-Efesu wabatjhiya khona , kodwana yena waya ngesinagogini wakhulumisana namaJuda .
44018020	Kuthe lokha nabambawa bona ahlale nabo isikhatjhana , wala .
44018021	Kodwana ekubalayeliseni wathi : “ UZimu navumako , ngizakubuya godu . ” Yeke wathaya wasuka e-Efesu .
44018022	Kuthe bona afike eKhesariya , wakhuphuka wayokubingelela ibandla , emva kwalokho wehlela e-Anthiyorhiya .
44018023	Kwathi bona ahlale isikhatjhana lapho , wasuka , wakhamba wadabula esifundeni seGalatiya neseFrigiya aqinisa boke abafundi .
44018024	UmJuda othileko , okuthiwa ngu-Apolo , obelethwa e-Alekzandriya , weza e-Efesu . Gade asikhulumi esikwaziko ukukhuluma nesinelwazi ngemitlolo .
44018025	Yena-ke bekafundiswe ngendlela kaSomnini , ngokuzimisela okukhulu wakhuluma bewafundisa kuhle ngeendaba ezimayelana noJesu , nanyana bekasazi umbhabhadiso kaJwanisi kwaphela .
44018026	Nje-ke wathoma ukukhuluma ngesibindi ngesinagogini . Kodwana kuthe bona uPrisila no-Akhwila bamuzwe , bamthatha baya naye ekhaya bamhlathululela kuhle indlela kaZimu .
44018027	U-Apolo asafisa bona ayamele ngaphetjheya e-Arhaya , abazalwana bamkhuthaza babe batlolela abafundi kobana bamamukele . Ekufikeni kwakhe waba lisizo elikhulu kilabo abathe ngomusa kaZimu baba makholwa
44018028	ngombana ngamandla amakhulu waphikisa amaJuda epepeneneni , atjengisa ngokwemitlolo bona uJesu unguKrestu .
44019001	Kuthe u-Apolo asesengeKorinte , uPowula wadabula esifundeni seGalatiya neseFrigiya weza e-Efesu , lapha afumana khona abafundi .
44019002	Wababuza wathi : “ Namamukela uMoya oCwengileko lokha naniba makholwa na ? ” Baphendula bathi : “ Awa , akhange besizwe nokuzwa bona kukhona uMoya oCwengileko . ”
44019003	Nje-ke wababuza wathi : “ Alo-ke umbhabhadiso enawufumanako ngonjani na ? ” Baphendula bathi : “ Mbhabhadiso kaJwanisi . ”
44019004	UPowula wathi : “ Umbhabhadiso kaJwanisi gade ungewokuphenduka , atjela abantu bona kufuze bakholwe kiloyo ozako ngemva kwakhe , okutjho uJesu . ”
44019005	Kwathi bona bezwe lokho , babhajadiswa ebizweni leKosi uJesu .
44019006	Kuthe uPowula sele abeke izandla phezu kwabo behlelwa nguMoya oCwengileko bakhuluma ngeenlimi bebaphorofida .
44019007	Sele baboke bebalitjhumi nambili .
44019008	UPowula wangena ngesinagogini wakhuluma lapho ngesibindi iinyanga ezintathu aphikisana nabo ngokulinga ukubabonisa umbuso kaZimu .
44019009	Kodwana lokha abanye babo nabathoma ukukhunyalala , bangafuni ukukholwa begodu bakhuluma kumbi ngeNdlela epepeneneni watjhida kibo wathatha nabafundi kanye naye . Imihla ngemihla bekabamba iinkulumo esikolweni sakaTiranusi .
44019010	Lokho kwathatha iminyaka emibili , kangangobana zoke izakhamuzi ze-Asiya , amaJuda nabatjhili , zezwa ilizwi leKosi .
44019011	UZimu wenza imikarisomraro engakajayeleki ngoPowula ,
44019012	kangangobana iinsagadugu nezambatho ekhe zamthinta zalethwa kwabagulako , ukugula kwabo bekusuka nemimoya emimbi iphuma kibo .
44019013	Namanye amaJuda agade akhamba aqotjha amadimoni , nawo alinga ukusebenzisa ibizo leKosi uJesu phezu kwalabo ebebanemimoya emimbi . Bathi : “ Ebizweni lakaJesu , uPowula atjhumayela ngaye , nginiyala bona niphume . ”
44019014	Abagade benza lokho bekumadodana alikhomba womphristi omkhulu omuJuda okuthiwa nguSikeva .
44019015	Kodwana ummoya omumbi wawaphendula wathi kiwo : “ Ngiyamazi uJesu begodu ngiyazi ngoPowula , kodwana nina nibobani na ? ”
44019016	Nje-ke indoda enommoya omumbi yabeqela yabahlula ngamandla boke njalo . Baphuma sele babaleka ngendlinapho babhunubhunu begodu banamanceba .
44019017	Kuthe lokho nakuzwakala kizo zoke izakhamuzi ze-Efesu okumaJuda nabatjhili , omunye nomunye wehlelwa kukwesaba , ibizo leKosi uJesu ladunyiswa .
44019018	Abanengi balabo abakholwako beza bavuma izono ngokudalula imikhuba yabo .
44019019	Inengi lalabo egade benza imilingo babutha iincwadi zabo , bazitjhisa phambi kwabantu baqalile . Kuthe nesele kuhlanganiswa inani leencwadi ezatjhako , kwafumaneka bona ziziimpaparwana zesiliva eziziinkulungwana ezimatjhumi amahlanu .
44019020	Ngendlela leyo ilizwi leKosi lakhula ngamandla , lahlula .
44019021	Emva kobana sekwenzekile koke lokho , uPowula wazimisela emmoyeni bonyana adabule eMasedoniya ne-Arhaya kobana adundubale adlulele eJerusalema . Wathi : “ Emva kobana ngidlulile lapho kufuze ngithekele neRoma . ”
44019022	Yeke wathumela abasizi bakhe ababili uThimothi no-Erasitusi eMasedoniya , yena wahlala isikhathi eside e-Asiya .
44019023	Ngesikhatheso kwavuka isiphithiphithi esikhulu mayelana neNdlela .
44019024	Indoda ethileko ekuthiwa nguDemetriyusi , ebumba imifanekiso ngesiliva neyakha amathempedlana wesiliva ka-Aritemisi , yangenisa inzuzo ekulu kibososino .
44019025	Yababizela ndawonye kanye nabanye abanomsebenzi ofana newabo , yathi kibo : “ Madoda , niyazi bona umnotho wethu uphuma emsebenzini lo .
44019026	Manje nani niyabona beniyazizwela ngokwenu bona akusinge-Efesu kwaphela kodwana pheze i-Asiya loke , uPowula lo udukise abanengi ngokubatjela bona abozimu abenziwe ngezandla , akusibo abozimu bamambala .
44019027	Nje-ke sekukhona ingozi ekulu , ingasi kwaphela bona lirhwebo lethu elizakulahlekelwa libizo lalo elihle , kodwana nokobana nethempeli lakazimukazi omkhulu u-Aritemisi lizokunyazwa begodu uzimukazi ngokwakhe , olotjhwa esifundeni se-Asiya nephasini loke , uzokululazeka isithunzi sakhe sobundlovukazi ! ”
44019028	Kuthe bona bezwe lokho , bathukuthela bebarhuwelela , bathi : “ Mkhulu u-Aritemisi we-Efesu ! ”
44019029	Idorobho loke lazala ihlangahlangano , abantu badosa uGayusi no-Aristarirhusi okumaMasedoniya amabili agade akhamba noPowula , babasa ngendaweni yomboniso .
44019030	UPowula wafuna ukungena hlangana nesiqubuthu , kodwana abafundi bamalela .
44019031	Ngitjho neenkhulu zesifunda se-Asiya egade zibangani bakhe zathumela umlayezo zimncenga bona angalibhadi ngendaweni yomboniso .
44019032	Isiqubuthu besihlangahlangene : Abanye barhuwelela lokhu , abanye barhuwelela okhunye ngombana inengi labo belingazi bona kuhlangenwe ngani .
44019033	Abanye besiqubuthu barhuwelela imiyalo ku-Alekzandra ngombana nguye amaJuda ebegade amsunduzele phambili . Nje-ke yena waphakamisa isandla alinga ukuzivikela ebantwini .
44019034	Kodwana kuthe bonyana balemuke bona umuJuda , barhuwelela boke okufanako ama-awara amabili bathi : “ Omkhulu ngu-Aritemisi wama-Efesu ! ”
44019035	Kodwana kuthe lokha usosiba wedorobho nasele athulise isiqubuthu , wathi : “ Zakhamuzi ze-Efesu ! Angithi woke uyazi bona idorobho le-Efesu lilibulungelo lethempeli laka-Aritemisi omkhulu nesithombe esakhithika sivela ezulwini .
44019036	Yeke njengombana lokhu kuliqiniso elingaphikekiko nje , kumele nithule , ningenzi itshurhutshurhu .
44019037	Nilethe amadoda la lapha , okungasiwo abadlelezeli bethempeli namkha abaphoqi bakazimukazi wethu .
44019038	“ Ngalokho nangabe uDemetriyusi nabososino abanaye banesililo nanoma ngobani , iinkundla zokugwebela zivulekile nabagwebi bakhona ; abalethe iimangalo lapho .
44019039	Kodwana nangabe kukhona enikufunako ngaphezu kwalokho enithanda ukukwazi , kufuze ilungiswe embizweni yezakhamuzi yangokomthetho .
44019040	Nakungasinjalo sisengozini yokumangalelwa ngokuguruzela namhlanje ngombana asikho isizathu esingazilandulela ngaso ngesiphithiphithesi . ”
44019041	Emva kokutjho lokhu , waqeda umhlangano .
44020001	Emva kobana ukuguruzela kuphele , uPowula wabizela abafundi ndawonye . Kuthe sele abakhuthaze ngamezwi , wabalayelisa wakhamba waya eMasedoniya .
44020002	Sele adabule eemfundenezo bewakhuthaza amakholwa ngamezwi amanengi , wafika eGirisi ,
44020003	lapha ahlala khona iinyanga ezintathu . Begade asele azilungisela ukuthayela eSiriya , kodwana njengombana amaJuda gade sele enze ubukhwebetjhana ngaye , waqeda ngokuthi abuye ngeMasedoniya .
44020004	Bekaphekelelwa nguSopatrosi umsa kaPhuru weBheriya , ngu-Aristarirhusi noSekhundusi beThesalonika , nguGayusi weDerbe , nguThimothi , nguTikhikhusi noTrofimusi besifundeni se-Asiya .
44020005	Kodwana laba-ke basandulela , bayosilindela eTrowasi .
44020006	Thina-ke sathaya sisuka eFilipi emva komnyanya wesiKwa esinganaNgumelo safika kibo eTrowasi ngemva kwamalanga amahlanu ; sahlala lapho amalanga alikhomba .
44020007	Ngelanga lokuthoma leveke , lokha nabesihlangene bona sihlephule isikwa , uPowula wakhuluma ebantwini . Njengombana gade azakukhamba ngakusasa , wasolo akhuluma bekwaba kuphakathi kobusuku .
44020008	Bekukhona iimbani ezinengi ngelawini elingaphezulu lapha besihlanganele khona .
44020009	Isokana , ekuthiwa ngu-Ewuterhusi ebelihlezi ngefesidereni lathoma layenda belabanjwa buthongo obunzima , khisibe uPowula bekasakhuluma . Ngokubindwa buthongo lawela phasi ukusuka emgangadelweni wesithathu ; ladojwa lapho sele libhubhile .
44020010	Kodwana uPowula wehlela phasi waziphosa phezu kwalo walisingatha , wathi : “ Ningatshwenyeki ngombana liyaphila . ”
44020011	Wabuyela godu emuva elawini elingehla , kwathi emva kobana sele ahlephule isikwa wagoma , waragela phambili wakhuluma bekwasa ; wabese uyakhamba .
44020012	Abantu balithatha isokaneli balisa ekhaya liphila , iinhliziyo zabo zaba mhlophe .
44020013	Saraga saya emkhunjini sakhwela sathayela e-Asusi , lapha besizakufese sithathe khona uPowula . Bekahlele njalo ngombana yena gade azokukhamba ngeenyawo .
44020014	Kuthe bona ahlangane nathi e-Asusi , samkhweza saya naye eMithileni .
44020015	Sathaya ukusuka lapho , kwathi ngakusasa safika malungana neRhiyosi . Ngelanga elilandelako sabandamela eSamosi , kwathi ilanga emva kwalapho safika eMiletusi .
44020016	UPowula yena wacabanga ukuthaya adlule e-Efesu , khona angazukulahlekelwa sikhathi ngesifundeni se-Asiya ngombana bebarhabele ukuyokufika eJerusalema nakungakghoneka ngelanga lePentekoste .
44020017	UPowula wathumela umlayezo usuka eMiletusi usiya e-Efesu , abawa abaphathi bebandla bona bamhlangabeze .
44020018	Kuthe bona bafike , wathi kibo : “ Nani niyazi bona bengiphila njani isikhathi soke nginani , kusukela elangeni lokuthomo engafika ngalo esifundeni se-Asiya .
44020019	Ngilotjhe iKosi ngokuzithoba okukhulu nangeenyembezi , nganyamezelela iinlingo engahlangana nazo ngobukhwebetjhana bamaJuda .
44020020	“ Azange ngigodle ilitho ebelingaba lisizo kini , ngatjhumayela nginifundisa emtarini nendlu ngendlu .
44020021	Ngamemezela emaJudeni nakwabezizwe ukuphendukela kuZimu nekukholweni eKosini uJesu .
44020022	Alo-ke , njengesibotjhwa kuMoya , ngisendleleni eya eJerusalema , kungekho engikwaziko bona kuzakwenzekani lapho kimi ,
44020023	ngaphandle kokuthi uMoya oCwengileko ufakaza kimi emadorobheni woke ukuthi isikhungo nokuhlunguphazwa kungilindile .
44020024	Ubuphilo bami angisabuthathi njengento eligugu kimi , kwaphela nange ngaqeda ibanga lami nekonzwami engayamukela eKosini uJesu kobana ngifakaze ivangeli lomusa kaZimu .
44020025	“ Nje-ke sengiyazi bona akakho noyedwa wenu kilabo engikhambe ngimemezela ivangeli kibo ozabe asangibona godu .
44020026	Ngalokho ngiyafakaza kini kilelilanga ngithi anginamlandu eengazini zabo boke abantu
44020027	ngombana akhange ngigodle ilitho kini ngokufakaza loke ihlelo lakaZimu .
44020028	Zilondeni ngokuzitjheja nina ngokwenu , nawo woke umhlambi uMoya oCwengileko anibeke bona nibe babonisi bawo kobana neluse ibandla lakaZimu azizuzele lona ngeengazi zeNdodanakhe .
44020029	Ngiyazi bona kuzakuthi nasele ngikhambile kuze hlangana nenu iimpisi ezikhwabithako , zangawuncenekeli umhlambi .
44020030	Ngitjho naphakathi kwenu kuzakuvela abanye abahlanakezela iqiniso ukuze bawunge abafundi babalandele .
44020031	Ngalokho qaphelani , nikhumbule bona iminyaka emithathu yoke ubusuku nemini akhange ngilise ukukhalimela omunye nomunye wenu ngeenyembezi .
44020032	“ Nje-ke nginibeka kuZimu nelizwini lakhe lomusa , lona elikwazi ukunakha nokuninikela ilifa hlangana nabo boke abacwengisiweko .
44020033	Akhange ngikhanukele isiliva , igolide namkha izambatho zomuntu .
44020034	Nani ngokwenu niyazi bona ngezandla zamezi ngasebenzela iindingo zami nezalabo abanami .
44020035	Kikho koke lokhu , nginitjengise bona ngokusebenza kabudisi ngendlela le kufanele sibasize abadududu ; sikhumbule amezwi weKosi uJesu eyawatjho yona ngokwayo yathi : ‘ Kubusiseke khulu ukupha kunokwamukela ! ’ ”
44020036	Kuthe bona atjho lokho , waguqa phasi nabo boke wathandaza .
44020037	Kwabakhona ukulila okukhulu kibo boke ngesikhathi bagona uPowula , bamcwanga emhlathini .
44020038	Bajabha khulu ngamezwi awatjhoko bona angekhe basambona godu . Nje-ke bamphekelela emkhunjini .
44021001	Kwathi sesihlukene nabo sathaya sanqomba eKhose , ngakusasa safika eRodosi . Ukusuka lapho saya ePatara .
44021002	Lapho safumana umkhumbi oya eFunisiya ; sakhwela sathaya .
44021003	Sathi nasele sibona iSayipurasi , sadlula ngesewula yakhona sathayela eSiriya , sehlika eTirosi ngombana lapho umkhumbi gade uyokwehlisa ipahla .
44021004	Sesifunyene abafundi lapho , sahlala nabo amalanga alikhomba . NgoMoya oCwengileko batjela uPowula bona angalibhadi eJerusalema .
44021005	Kodwana kuthe bona amalanga wethu lapho aphele , sasuka bona siragele phambili nekhambo lethu . Boke abafundi , abomkabo nabantwababo basiphekelela besaphumela ngaphandle kwedorobho . Lapho-ke saguqa eligwini lelwandle sathandaza .
44021006	Emva kokulayelisana nabo sangena ngemkhunjini , bona babuyela emakhaya .
44021007	Saraga ngethayo lethu ukusuka eTirosi besafika ePitolemayisi ; lapha safika sabingelela abazalwana sahlala nabo ilanga elilodwa .
44021008	Ngelanga elilandelako sakhamba safika eKhesariya , sangena kwaFlebhe umvangeli ongomunye wabalikhomba , sahlala kwakhe .
44021009	Yena ubanamadodakazi amane angakendi agade aphorofida .
44021010	Kuthe sisahlezi lapho amalangana , kwafika umphorofidi u-Agabhusi avela eJudiya .
44021011	Weza kithi wathatha ibhande lakaPowula , wazibopha ngalo iinyawo nezandla , wathi : “ Nakhu okutjhiwo nguMoya oCwengileko , ‘ Ngayo indlela le , umninibhandeli uzokubotjhwa maJuda ngeJerusalema , amkhaphele kabatjhili . ’ ”
44021012	Kuthe bona sizwe lokho , thina nabanye abantu lapho , sancenga uPowula bona angakhuphukeli eJerusalema .
44021013	Kodwana uPowula waphendula wathi : “ Nenzani , nilila kangaka nidanisa ihliziywami na ? Angikalungeli kwaphela ukubotjhwa ngeJerusalema , kodwana nokufela khona ngebanga lebizo leKosi uJesu . ”
44021014	Sesihlulekile ukumvimba , sazithulela samukela sathi : “ Intando yeKosi ayenziwe . ”
44021015	Emva kwamalangana lawo , sazilungiselela sakhuphukela eJerusalema .
44021016	Abanye babafundi beKhesariya bakhamba nathi , basisa ekhayeni kwaMnasoni weSayipurasi , ebegade amfundi omdala kobana sihlale khona .
44021017	Kuthe bona sifike ngeJerusalema amakholwa asamukela ngethabo .
44021018	Kwathi ngakusasa uPowula wakhamba nathi sayokubona uJakopo nabaphathi boke abebalapho .
44021019	Sele ababingelele , wabika koke ngakunye uZimu agade akwenze hlangana nabatjhili ngomsebenzakhe .
44021020	Kuthe bona bezwe lokho , badumisa uZimu . Nje-ke bathi kuPowula : “ Uyabona mfowethu bonyana kuneenkulungwana ezinengi kangangani hlangana namaJuda ezimakholwa , begodu zoke zitjhisakalela umthetho .
44021021	Manje zitjeliwe ngawe bona wena ufundisa woke amaJuda ahlala eenarheni zabatjhili bona alise umthetho kaMosi ; uwatjelile bonyana angasoki abantwana bawo begodu bangalandeli amasiko .
44021022	Alo , sizokwenza njani na ? Nanyana kunjani azokuzwa bonyana ufikile ,
44021023	yeke yenza lokho esikutjela khona : Kunamadoda amane lapha azibophe ngesifungo ,
44021024	nje-ke khambisana nawo uhlanganele nawo esikweni lokuhlanjululwa ukhuphe iindleko zokugudwa kweenhloko zawo . Ngendlela le boke bazakwazi bona akukho iqiniso kilokho abatjelwe ngawe ngakho , kodwana bazakwazi bona nawe uphila njengaloyo ogcina umthetho kaMosi .
44021025	“ Nakungabatjhili esele bamakholwa , sibathumele incwadi nesimiso sethu sokobana abatjhide kokuhlatjelwe abosingazimu , ebubendeni , kokukghanyiweko nebufebeni . ”
44021026	Ngomuso uPowula wathatha amadoda lawo , kwathi sele azihlambululile , wangena nawo ngethempelini , wabika emtarini ukupheleliswa kwamalanga wehlambuluko lokha kuzakwenziwa umhlabelo womunye nomunye wabo .
44021027	Kuthe amalanga alikhomba nakaya ngekupheleni , amaJuda we-Asiya agade abone uPowula ngethempelini atjitjizela isiqubuthu . Abamba uPowula ,
44021028	arhuwelela athi : “ Ma-Israyeli , sizani ! Lo , mumuntu okhamba yoke indawo afundisa omunye nomunye , okuphambene nabantu bekhethu , umthetho nendawo le . Ngaphandle kwalokho sele angenise namaGirigi ngethempelini , yeke usilaphaze indawo ecwengileko le ! ”
44021029	Ngebanga lokobana bebabone uTrofimusi we-Efesu anoPowula ngedorobheni , badlumbana bona uPowula bekamngenise ngethempelini .
44021030	Nje-ke idorobho loke laphithizela nabantu beza bagijimela ndawonye ; babamba uPowula bamrhudulela ngaphandle kwethempeli kwavalwa neminyango khonokho .
44021031	Kuthe basathi balinga ukumbulala , kwafika ilizwi enduneni yebutho bona loke iJerusalema liyavungazela .
44021032	Khonokho yathatha amajoni nabaphathimabutho ; yarhaba yehlela kibo . Kuthe bona abantu babone induna yebutho namajoni , balisa ukubetha uPowula .
44021033	Induna yafese yambamba yathi akabotjhwe ngeenketani ezimbili ; yabuza bona ungubani nokobana wenzeni .
44021034	Abanye hlangana nesiqubuthu barhuwelela into yinye , abanye okhunye . Kwathi ngebanga lokobana ingakhange ikghone ukuzwisisa kuhle ngebanga lokuvungazela , yakanye yayala bona asiwe ekampeni yamajoni .
44021035	Kwathi uPowula sele afike emiqaqadweni , umguruguru wesiqubuthu wadlanga ngamandla kangangoba kwafuneka bona athwalwe majoni .
44021036	Isiqubuthu ebesilandela ngemva kwawo besisoloko sirhuwelela sithi : “ Akasisusele thina ! ”
44021037	Kuthe sele bazomngenisa ngekampeni yamajoni , wathi enduneni : “ Ngingaba nengingakutjhoko kuwe na ? ” Induna yamphendula yathi : “ Kanti uyasazi isiGirigi na ?
44021038	Nakunjalo , alo , awusimrhali loya womGibhide okhe wathi mhlapha nje walinga ukuvukela umbuso ngokubutha ababulali abaziinkulungwana ezine waya nabo erhalawumbeni ? ”
44021039	UPowula waphendula wathi : “ Mina ngimJuda odabuka eTarsusi yeSilisiya , ngisisakhamuzi sedorobho eliqakathekileko . Yeke ngiyakubawa , akhe ungivumele ngikhulume ebantwinaba . ”
44021040	Sele afunyene imvumo , uPowula wajama phezu komqaqado waphakamisela abantu isandla . Kuthe bona bathule , wakhuluma nabo ngesiHebheru , wathi :
44022001	“ Bafowethu nabobaba , kwanjesi akhese nilalele ukuzivikela kwami kini ! ”
44022002	Kwathi bona bamuzwe bonyana ukhuluma nabo ngesiHebheru , bathulisisa . Nje-ke wathi :
44022003	“ Kokwakho mina ngimJuda , ngabelethelwa eTarsusi yeSilisiya , kodwana ngakhulela khona edorobhenelo eenyaweni zakaGamaliyeli , ngafundiswa ngokutjhubileko ngokuya ngomthetho wabokhokho , ngitjhisakalela uZimu njengombana nani noke ninjalo namhlanje .
44022004	Abanengi egade bakhamba ngeNdlela le ngabazuma bekwaba sekufeni . Bengibopha amadoda nabafazi ngibaphosa ngesikhungweni ,
44022005	njengombana nomphristi omkhulu nomkhandlu woke wabaphathi bangaba nobufakazi ngami . Ngamukela incwadi evela kibo itlolelwe abafowethu okumaJuda weDamaseku ; ngaya lapho kobana ngiyokubopha , ngibalethe eJerusalema bona bazokuhlunguphazwa .
44022006	“ Ngisatjhitjhinga njalo ngitjhidele eDamaseku , pheze emini ekulu , kwehla ezulwini umkhanyo omkhulu wamanyaza kimi mazombe .
44022007	Ngawela phasi ngezwa ilizwi lisithi kimi , ‘ Sawula , Sawula ! Ungizumelani na ? ’
44022008	Ngabuza ngathi , ‘ Ungubani wena , Kosi , na ? ’ Yathi kimi , ‘ NginguJesu weNazaretha lo ozumana naye . ’
44022009	“ Abantu ebenginabo bakubona ukukhanya , kodwana akhange balizwe ilizwi laloyo ogade akhuluma nami .
44022010	Ngabuza ngathi , ‘ Alo-ke ngingenzani , Kosi , na ? ’ IKosi yathi kimi , ‘ Vuka ukhambe uye ngeDamaseku , lapho-ke uzafese uzwe koke obekelwe bona ukwenze . ’
44022011	Njengombana bengingasaboni ngebanga lomkhanyo , labo ebebanami bangibamba ngesandla bangisa ngeDamaseku .
44022012	“ Umuntu ekuthiwa ngu-Ananiyasi , indoda egade ilandela umthetho ngokupheleleko nekhulunywa kuhle maJuda ahlala lapho ,
44022013	yeza kimi yajama hlanu kwami yathi , ‘ Mfowethu Sawula , buya ubone godu ! ’ Khonokho ngabona godu bengayiqala .
44022014	Yathi kimi , ‘ UZimu wabokhokho ukhethe wena bona wazi intando yakhe , ubone oLungileko wakhe bewuzwe iphimbo lomlomakhe ;
44022015	ngalokho uzakuba ngufakazakhe kibo boke abantu ngokubonileko nokuzwileko .
44022016	Alo , usalindeleni ? Sikima ubhajadiswe , kuhlanjwe izono zakho ngokubiza ibizo lakhe ! ’
44022017	“ Kwathi sele ngibuyele eJerusalema , ngisathandaza ngethempelini , ngaba nesiyezi ,
44022018	ngabona iKosi ikhuluma nami isithi , ‘ Rhaba uphume msinyana eJerusalema ngombana abazubamukela ubufakazi bakho ngami . ’
44022019	Nje-ke ngathi , ‘ Kosi , bayazi ngokwabo bona kelinye nelinye isinagogi bengibopha , ngibethe boke ebebagade bakholwa kuwe .
44022020	Godu lokha iingazi zakaStefani ufakazakho nazithulukako , gade ngijame mina ngokwami lapho , ngivumelana begodu ngiqale nezambatho zalabo abambulalako . ’
44022021	Yathi kimi , ‘ Khamba ngombana ngizokuthumela kude kabatjhili . ’ ”
44022022	Abantu bebalokhu balalele uPowula bekwaba semagameni lawo ; emva kwalokho , bathoma ukurhuwelela bathi : “ Msuseni onje ephasini ngombana akakafaneli ukuphila ! ”
44022023	Kwathi basarhuwelela njalo , badabula izambatho zabo , bavusa nethuli ,
44022024	induna yebutho yayala bona alethwe ngekampeni yamajoni ; yahlongoza bona akahlolisiswe ngokurithwa khona kuzakwazeka bona itjhada elingakeli libangwe yini ngaye .
44022025	Kuthe basambhambalalisa bona bamrithe , uPowula wathi kumphathimabutho ebekajame lapho : “ Kumthetho yini bona nirithe isakhamuzi sombuso weRoma singakabi ukulahlwa licala na ? ”
44022026	Kuthe bona umphathimabutho ezwe lokho , walunga enduneni yebutho wathi kiyo : “ Uzokwenzani ngomuntu lo ? Usisakhamuzi sombuso weRoma ! ”
44022027	Yeke induna yeza kuPowula yambuza yathi : “ Akhese ungitjele , kanti wena usisakhamuzi sombuso weRoma na ? ” Yena wathi : “ Iye . ”
44022028	Induna yathi : “ Kwangibiza imali enengi mina ukufunyana ilungelwelo . ” UPowula waphendula wathi : “ Mina-ke ngisisakhamuzi ngokubelethwa . ”
44022029	Khonokho labo egade kumele bamhlole bamkghaduka , induna nayo yangenwa livalo ngombana yalemuka bona uPowula sisakhamuzi sombuso weRoma nokobana beyimbophile .
44022030	Ngebanga lokobana induna beyifuna ukwazi bona yini into amaJuda amsola ngayo uPowula , ngelanga elilandelako yamthukulula beyayala abaphristi abakhulu nesigungu sabarholi bamaJuda soke bona khebahlangane . Yeke yathatha uPowula yamjamisa phambi kwabo .
44023001	UPowula waqala thwi phezu kwamadoda wesigungu sabarholi bamaJuda , wathi kiwo : “ Bafowethu , ngiphile phambi kwakaZimu ngonembeza omsulwa bekube nanamhlanjesi . ”
44023002	Nje-ke umphristi omkhulu u-Ananiyasi wayala agade bajame hlanu kwakhe bona bamwahle umlomo lo .
44023003	Ngalokhu uPowula wathi kuye : “ UZimu uzokuwahla wena ozenza msulwa ! Uhlalele ukugweba mina ngomthetho , khisibe wena uyawephula ngokuthi bangibethe ! ”
44023004	Abagade bajame hlanu kwakhe bathi : “ Wena , uthuka umphristi omkhulu kaZimu na ? ”
44023005	UPowula waphendula wathi : “ Bafowethu , bengingazi bona mphristi omkhulu . Mbala kutloliwe kwathiwa , ‘ Ungathuwelelisi umphathi wabantu bakho . ’ ”
44023006	Kuthe bona uPowula abone bonyana abanye babaSadusi nokuthi abanye babaFarisi , warhuwelela esigungwini wathi : “ Bafowethu , ngimFarisi oyindodana yabaFarisi . Nje-ke lapha ngimangalelwe ngendaba yokuthi nginethemba lokobanyana abafileko bazokuvuka . ”
44023007	Kuthe bona atjho lokho , kwathoma ukuphikisana phakathi kwabaFarisi nabaSadusi , ihlangano yahlukana phakathi
44023008	ngombana abaSadusi bebathi akukho ukuvuka kwabafileko , begodu azikho iingilozi nemimoya ; kodwana abaFarisi bebakholelwa kikho kokuthathu .
44023009	Itjhada laba likhulu bekwasikima abanye abafundisi bomthetho babaFarisi baphikisa ngamandla , bathi : “ Asiboni ilitho elimbi endodeni le ! Kuzokuthiwani nakube ummoya namkha ingilozi , ikhulume kuye na ? ”
44023010	Lokha ukuphikisana kwabo nakuba namandla , induna yebutho beyesaba bona bazamtlebhula imitletlana uPowula . Yeke yayala amajoni bona ehle , afese amdzwebule ngekani amuse ekampeni yamajoni .
44023011	Kwathi ebusuku iKosi yajama hlanu kwakaPowula , yathi : “ Yiba nesibindi ! Njengombana ufakaze ngami eJerusalema , kufuze wenze njalo neRoma . ”
44023012	Kuthe sekusile amaJuda azibumba isicathana abe azibopha ngesifungo kobana angagomi namkha asele nanyana yini angakabulali uPowula .
44023013	Labo ebebazibumbe isicathana bebeqile ematjhumini amane .
44023014	Bona baya ebaphristini abakhulu nebaphathini , bathi : “ Sesizibophe ngesifungo bona angekhe sagoma ilitho singakabulali uPowula .
44023015	Manje , nina nesigungu sabarholi bamaJuda thumelani ilizwi enduneni yebutho bona ithumele uPowula ehle eze kini , nizitjhaye sengathi nifuna ukwazisisa kuhle ngaye . Nje-ke thina sesilungele ukumsusa angakafiki . ”
44023016	Kodwana indodana kadadwabo lakaPowula yezwa ngendumba le , nje-ke yakhamba yangena ngekampeni yamajoni yabikela uPowula ngalokhu .
44023017	Yeke uPowula wabiza omunye wabaphathimabutho wathi kuye : “ Thatha isokaneli ulise enduneni , kukhona elizakutjho kiyo . ”
44023018	Umphathimabutho walithatha , walisa enduneni , wafese wathi : “ Isibotjhwa uPowula ungibizile wathi ngilethe isokaneli kuwe ngombana kukhona elifuna ukukutjho kuwe . ”
44023019	Induna yalibamba ngesandla yatjhidela nalo eqadi , yalibuza yathi : “ Yini le ofuna ukungibikela yona ? ”
44023020	Lona lathi : “ AmaJuda avumelene bona azokubawa bonyana uthumele uPowula ehle eze esigungwini sababarholi bamaJuda kusasa , kubengathi bafuna ukwazi kabanzi ngaye .
44023021	Kodwana ungabalaleli ngombana phakathi kwawo kukhona amadoda angaphezu kwamatjhumi amane azabe abhaqile amlindele . Azibophe ngesifungo sokobana angekhe agoma namkha asela angakambulali . Kwanjesi nje , sele ajame ngehlelo , alindele kwaphela imvumo yakho . ”
44023022	Nje-ke induna yathi : “ Ungatjeli noyedwa bona lokhu sewungazisile . ” Yalilisa lakhamba .
44023023	Yabiza abaphathimabutho ababili , yathi kibo : “ Zilungiseleleni ukukhamba namhlanje ngesimbi yethoba kusihlwa , niye eKhesariya namajoni amakhulu amabili , abakhweli beenjomani abamatjhumi alikhomba nabaphathi bemikhonto abamakhulu amabili .
44023024	Begodu nikelani noPowula ezinye iinjomani kobana akhwele , nimfikise aphephile kumbusi uFeliksi . ”
44023025	Nje-ke induna yatlola incwadi efundeka ngendlela le :
44023026	“ Mina Klawudiyusi Lisiya , ngilotjhisa kuwe Feliksi Mbusi ohloniphekileko .
44023027	AmaJuda abamba indoda le , kwathi sele athi ayayiqedelela ngafika nebutho ngayisindisa ngombana ngilemukile nokobana isisakhamuzi sombuso weRoma .
44023028	Njengombana bengifuna ukwazi icala abamthwese lona , ngamletha esigungwini sabarholi bamaJuda .
44023029	Ngafumana bona bayimangalele ngomlandu malungana nomthetho wabo ; kunganalitho elenza ifanele ukubulawa namkha ukuphoswa ngesikhungweni .
44023030	Kuthe sekudaluliwe kimi bona kukhona ubukhwebetjhana ngendoda leyo , ngathi angiyithumele kuwe msinyana . Ngibatjelile nabamangaleli bayo bona nabo abendlale indaba yabo phambi kwakho ngayo . ”
44023031	Nje-ke amajoni njengokuyalwa kwawo , athatha uPowula ebusuku amusa e-Antipatrisi .
44023032	Ngelanga elilandelako abakhweli beenjomani baragela phambili naye , amanye amajoni abuyela emuva ekampeni yamajoni .
44023033	Kuthe nabafika eKhesariya , banikela umbusi incwadi , bethula noPowula phambi kwakhe .
44023034	Umbusi wafunda incwadi , wabuza uPowula bona ubuya kisiphi isifunda . Kuthe bonyana afumane bona uvela eSilisiya ,
44023035	wathi kuye : “ Ngizokulalela indabakho nasele kufike abamangaleli bakho . ” Yeke wayala bona aqalwe esigodlweni sakaHerode .
44024001	Ngemva kwamalanga amahlanu umphristi omkhulu u-Ananiyasi wehla weza nabaphathi negqwetha uTertulusi , bafese bendlala indababo ngoPowula phambi kombusi uFeliksi .
44024002	Kuthe bona uPowula abizwe , uTertulusi wathoma ukumbeka icala wathi : “ Sibe nokuthula isikhathi eside ngawe begodu ukuthuthuka kube kunengi esizwenesi ngebanga lokuhlakanipha kwakho .
44024003	Lokho-ke , Feliksi odumileko , sikwamukela ngeendlela zoke endaweni zoke begodu siyathokoza .
44024004	Angifuni ukuba siqedamlozi , yeke , ngibawa ngobuntu bakho ukhe usilalele kafitjhani .
44024005	Indoda le siyifumane imumuntu oyipehli nebanga ukuhlubuka phakathi kwamaJuda ephasini loke , begodu imrholi wesiqhema ekuthiwa maNazaretha .
44024006	Yalinga ngitjho nokusilaphaza ithempeli , nje-ke sayibopha .
44024007	Kodwana kwafika induna uLisiya yayidzwebula ngamandla ezandleni zethu ,
44024008	yabe yayala bona beze nayo kuwe kobana nawe ngokwakho uzoyihlola ngalokho esiyimangalele ngakho . ”
44024009	AmaJuda nawo akufakazela lokho ngokugandelela bona koke kunjalo .
44024010	Kwathi uPowula sele akhonjwe mbusi bona akhulume , waphendula wathi : “ Ngebanga lokobana ngiyazi bona sekuminyaka eminengi umgwebi esizwenesi ngalokho ngiziphendulela ngithabile .
44024011	Njengombana nawe ungazibonela nje , akukapheli ngitjho amalanga alitjhumi nambili ngikhuphukele eJerusalema kobana ngiyokuthandaza .
44024012	Akhange bangifumane ngiphikisana namunye ngethempelini namkha ngidunga abantu ngesinagogini namkha kukuphi edorobheni .
44024013	Begodu angekhe bakulethela ubufakazi bezinto abangithwesa umlandu ngazo njenganje .
44024014	Kodwana nakhu engikuvumako kuwe kobana ngesaba uZimu wabokhokho bami ngokulandela iNdlela leyo abathi kuqhema , godu ngiyakholwa kizo zoke izinto ezitlolwe emthethweni neencwadini zabaphorofidi .
44024015	Nginalo ithemba kuZimu , iye , ithemba nabo abalamukelako lokobana kuzakuba khona ukuvuka kwabafileko kwabo boke abalungileko nabangakalungi .
44024016	Yeke ngalinga ngamandlami woke bona ngibe nomkhumbulo otsengileko phambi koZimu nabantu .
44024017	“ Nje-ke emva kweminyaka embalwa ngeza bona ngilethe izipho ebantwini bekhethu nokobana ngizokwenza imihlabelo .
44024018	Bengihlambulukile ngihlobile ngesikhathi bangifumana ngingetempeleni ngenza lokhu . Bekungekho isiqubuthu sabantu kimi kungekho nokuvungama .
44024019	Kodwana bekukhona amaJuda wesifundeni se-Asiya , wona-ke gade afanele abe khona azongithwesa umlandu phambi kwakho , nakube kukhona abanakho ngami .
44024020	Namkha bona laba , abakhulume bonyana ngiwuphi umlandu abawufumana kimi lokha nabe ngijame phambi kwesigungu sababarholi bamaJuda ;
44024021	ngaphandle kwento eyodwa engiyitjhwileko nangijame phambi kwabo ngathi , ‘ Namhlanje ngimangalelwe ngendaba yokuvuka kwabafileko . ’ ”
44024022	Nje-ke uFeliksi owakhe watjelwa kuhle ngeNdlela le , waqeda ikulumo le ngokuphawula wathi : “ Ngizakuba nequnto lendaba le lokha induna uLisiya nasele yehlile yafika . ”
44024023	Wayala umphathimabutho bona amlonde ngesikhungweni , kodwana amvumele athukuluke angakhandeli nabangani bakhe bona bamnikele itjhejo alifunako .
44024024	Ngemva kwamalanga uFeliksi weza nomkakhe uDrusila obegade amJuda . Wabiza uPowula wamlalela lokha nakhuluma ngokukholwa kuKrestu Jesu .
44024025	UPowula asakhuluma ngokulunga , ukuzibamba nokuza kwelanga lokugwetjwa , uFeliksi wafikelwa kukwesaba wathi : “ Okwanje ungakhamba , ngizakubiza godu nanginesikhathi . ”
44024026	Khonapho bekanethemba bona uPowula uzamfumbathisa . Ngesizathwesi bekanande ambiza bona akhulume naye .
44024027	Sekudlule iminyaka emibili , uPorkiyusi Festusi wangena esikhundleni sakaFeliksi njengombusi . Ngebanga lokobana uFeliksi afuna ukuthabisa amaJuda , walisa uPowula ngesikhungweni .
44025001	Amalanga amathathu emva kobana uFestusi afike esifundeni , wakhuphuka asuka eKhesariya waya eJerusalema ,
44025002	lapha abaphristi abakhulu nabarholi bamaJuda bathwesa khona uPowula umlandu . Bancenga
44025003	uFestusi ngokuzibawela umusa bona uPowula alethwe eJerusalema . Bakwenza lokho ngokujamelene noPowula ngombana bebanobukhwebetjhana bokumlalela endleleni bambulale .
44025004	UFestusi wabaphendula ngokuthi uPowula sibotjhwa esilondwe eKhesariya , nokuthi msinyana nje yena ngokwakhe usophe ukuya lapho .
44025005	Wathi : “ Nje-ke , akuthi labo abanegunya phakathi kwenu behle nami , begodu nakube kukhona okuyisolo ngendoda leyo , abayithwese umlandu . ”
44025006	Sele ahlezi nabo amalanga abunane ukuya kalitjhumi , wabuyela eKhesariya . Ngelanga elilandelako wahlala esihlalweni sokugweba , wayala bona uPowula alethwe .
44025007	Kwathi bona uPowula afike , amaJuda avela eJerusalema amzomba athoma ukumrhwayela ngemilandu ebudisi angeze aba nobufakazi ngayo .
44025008	Kodwana uPowula wazivikela , wathi : “ Angikenzi ilitho elimbi malungana nomthetho wamaJuda nethempeli namkha kumbusi omkhulu . ”
44025009	Kodwana uFestusi afuna ukuthabisa amaJuda , wabuza uPowula wathi : “ Uzakuthanda ukukhuphukela eJerusalema bona uyokugwetjwa khona phambi kwami ngemilandu othweswe yona le na ? ”
44025010	UPowula wathi : “ Ngijame phambi kwebandla lombusi omkhulu , lapha kufuze ngigwetjwe khona . Angikenzi ilitho elimbi emaJudeni , njengombana nawe usazi kuhle .
44025011	Nangabe ngonile ngenza okumbi okungabangela bona ngigwetjelwe ukufa , angizami ukuphepha ukufa ; kodwana nangabe akunalitho emilandwini abangibeka yona , akakho ongangibuyisela kibo . Ngidlulisela umlandu kumbusi omkhulu . ”
44025012	Kuthe bona uFestusi avunge nabaluleki bakhe , waphendula wathi : “ Udlulisele umlandu kumbusi omkhulu , yeke uzokuya kumbusi omkhulu . ”
44025013	Ngemva kwesikhathi ikosi u-Agripa noBherinike beza eKhesariya bazokwamukela uFestusi .
44025014	Njengombana bebanamalangana bahlezi lapho , uFestusi wabendlalela indaba kaPowula , wathi : “ Kukhona lapha umuntu owatjhiywa nguFeliksi asibotjhwa .
44025015	Kwathi lokha ngiye eJerusalema , abaphristi abakhulu nabaphathi bamaJuda bamthwesa umlandu , bangibawa bona ngimbone umlandu .
44025016	Kodwana ngabatjela bona akusiwo umkhuba wamaRoma ukubona umuntu umlandu angazange akhe abonane ubuso nobuso nabamangaleli bakhe , aphiwe nethuba lokuziphendulela ngomlandu abamthwese wona .
44025017	Kuthe bona bahlangane lapha , akhange bengisariyada . Ngelanga elilandelako ngahlala endawenami yokugweba ngathi bamngenise .
44025018	Abamthwesa umlandu nabasikimako , akhange bamthwese umlandu loyo ebengilindele bona bazamthwesa wona .
44025019	Koke abakubekako kuphikisana naye ngokukholwa kwabo nangomuntu okuthiwa nguJesu , owafako , uPowula akhuluma ngaye bona uyaphila .
44025020	Kuthe ngisararekile bona indaba le ngingayiphenyisisa njani , ngambuza bona angathanda ukuya eJerusalema kobana ayokugwetjwa lapho ngalokho athweswe khona na .
44025021	Kodwana kuthe lokha uPowula abawa bona alondwe ngesikhungweni bekube kulokha umbusi omkhulu aqunta khona , ngayala bona ahlale aqaliwe bengimthumele kumbusi omkhulu loyo . ”
44025022	U-Agripa wathi kuFestusi : “ Indoda leyo ngifuna ukuyizwa ngokwami . ” UFestusi wathi : “ Uzayizwa kusasa . ”
44025023	Nje-ke ngelanga elilandelako u-Agripa noBherinike bafika ngevunulo yakanokutjho . Bangena ngerhubheni neenduna zamajoni kanye namadoda adumileko wedorobho . Nje-ke uFestusi wayala bona uPowula angeniswe .
44025024	UFestusi wathi : “ Ngwenyama Agripa nani noke enilapha nathi , niyayibona indoda le , woke umphakathi wamaJuda uyimangalele kimi eJerusalema nalapha , urhuwelela bona ayikafaneli ukube isaphila .
44025025	Kodwana ngifunyene bona ayikenzi ilitho elifanele bona ife ; kuthe lokha nayidlulisela umlandu kumbusi omkhulu , ngahlosa bona ngiyithumele .
44025026	Kodwana anginalitho elidarhileko ngayo engingatlolela umbusi omkhulu ngalo . Yeke ngiyilethe phambi kwenu noke , khulukhulu phambi kwakho Ngwenyama Agripa ! Khona kuzakuthi ngemva kokuyihlola , kube nento engingayitlola ngayo
44025027	ngombana ngibona kwanga kukutlhoga umkhumbulo kimi ukuthumela isibotjhwa ngingakuphawuli lokho esimangalelwe ngakho . ”
44026001	U-Agripa wathi kuPowula : “ Unalo ilungelo lokuzikhulumela . ” UPowula waphakamisa isandla sakhe wathoma ukuzivikela wathi :
44026002	“ Kosi Agripa ! Namhlanjesi ngizithatha njengomuntu onetjhudu bona ngibe nokuzivikela phambi kwakho ngazo zoke izinto amaJuda angithwesa umlandu ngazo ,
44026003	khulukhulu ngombana wazi woke amasiko wamaJuda neempikiswano zawo . Yeke ngiyakubawa , bona ungilalele ngesineke .
44026004	“ Woke amaJuda ayayazi ipilwami kusukela ngisemncani ; iye , ipilo engayiphila kusukela ekuthomeni hlangana nabantu bekhethu nangeJerusalema .
44026005	Sekusikhathi eside bangazi begodu nabafuna ukufakaza bangatjho bona bengiphila njengelunga lesiqhema esiqinileko ekolweni yekhethu , ngiphila njengomFarisi .
44026006	Alo-ke manjesi ngijame lapha bona ngigwetjwe ngebanga lethemba lesithembiso uZimu asenza kibokhokho ;
44026007	iye , isithembiso izizwe zekhethu ezilitjhumi nambili ebezithemba ukusifikelela , njengombana zilotjha imini nobusuku . Kungalo ithembeli , wena ohloniphekileko , ngimangalelwe maJuda !
44026008	Alo , kubangelwa yini bona nanyana ngubani wenu afunyane kulikhuni ukukholwa ukuthi uZimu uyabavusa abafileko na ?
44026009	“ Nami ngokwami ngikholisekile bona bekufanele ngenze okunengi okuphambene nebizo lakaJesu weNazaretha .
44026010	Kwakhona ngikho lokho engakwenza eJerusalema . Ngemvumo engayamukela ivela ebaphristini abakhulu ngaphosela abacwengileko abanengi ngesikhungweni . Kwathi nalokha agwetjwa intambo , nami ngakusekele lokho .
44026011	Ngeenkhathi ezinengi ngibahlunguphazele ngemasinagogini , ngilinga ukubakatelela bona bahlambalaze . Bengifutheke khulu ngabo kangangobana bengibalandelela nakwamanye amadorobho wabatjhili .
44026012	“ Ngiso isizathweso esangenza bona ngiye eDamaseku ngegunya elivela ebaphristini abakhulu .
44026013	Kwathi emini ekulu ngisesendleleni , wena ohloniphekileko , ngabona umkhanyo omkhulu kunelanga uphazima , wangizombeleza nalabo ebengikhamba nabo .
44026014	Soke sawela phasi , ngezwa ilizwi lisithi kimi ngesiHebheru , ‘ Sawula , Sawula , ungizumelani na ? Kunzima kuwe ukurarha itlobo yesitlhorholojakomo . ’
44026015	Ngabuza ngathi : ‘ Ungubani , wena Kosi na ? ’ IKosi yathi : ‘ NginguJesu , ozumana naye .
44026016	Nje-ke , sikima ujame ngeenyawo zakho . Ngibonakele kuwe ngebanga lokobana ngizokukhetha ube sisebenzi nofakazi ngezinto ozibonileko ngami nangalokho engizakutjengisa khona .
44026017	Ngizokuphephisa ebantwini bekhenu nakwabatjhili engikuthumela kibo
44026018	bona uvule amehlwabo khona bazakusuka ebumnyameni beze ekukhanyeni ; basuke emandleni kaSathana beze kuZimu ukuze bamukele ukulitjalelwa kwezono , babe nesabelo phakathi kwabacwengisiweko ngokukholwa . ’
44026019	“ Ngalokho , kosi Agripa , akhange ngibe lihlongandlebe ngombono ovela ezulwini .
44026020	Kodwana ngathoma ukumemezela kabaseDamaseku , kwaba seJerusalema nakiyo inarha yeJudiya ngitjho nakwabatjhili bonyana baphenduke ezonweni babuyele kuZimu , benze imisebenzi ekhambisana nokuphenduka .
44026021	Kungebangelo amaJuda angidzwebule ngethempelini alinge ukungibulala .
44026022	Kodwana uZimu ungisize bekwaba kunamhlanjesi , kungakho ngijame lapha ngifakaza kabancani nakabakhulu . Angikhulumi okhunye ngaphandle kwalokho abaphorofidi noMosi abakutjhwileko bona kuzokwenzeka :
44026023	UKrestu kufuze ahlupheke , nokuthi njengombana angewokuthoma ukuvuka kabafileko , uzakumemezela ukukhanya ebantwini bekhethu nakabatjhili . ”
44026024	Kuthe uPowula asazivikela njalo , uFestusi wamrhuwelela wathi : “ Powula , uyahlanya na ! Ukufunda khulu kuyakuhlanyisa ! ”
44026025	UPowula waphendula wathi : “ Angihlanyi , mhlonipheki Festusi , kodwana ngikhuluma iqiniso ngokuzizwisisa !
44026026	Eqinisweni ikosi u-Agripa iyazi ngeendabezi , kiyo ngikhuluma ngesibindi , ngokwazi bonyana ayikho neyodwa yezintwezi engizizwako kiyo ngombana izintwezi akhange zenzeke emsithelweni .
44026027	Kosi Agripa , uyabakholwa abaphorofidi na ? Ngiyazi bona uyabakholwa ! ”
44026028	U-Agripa wathi kuPowula : “ Ucabanga bona msinyana kangaka ungangiphendula umKrestu na ? ”
44026029	UPowula wamphendula wathi : “ Namkha kumsinyana nanyana kungasinjalo , ngithandaza kuZimu bonyana kungabi nguwe wedwa , kodwana nabo boke abalaleleko namhlanje , sengathi bangaba ngilokhu engingikho , ngaphandle kweenketanezi ! ”
44026030	Yeke ikosi yasikima nombusi noBherinike kanye nabo boke ebebahlezi nayo .
44026031	Kuthe bona basuke lapho bathi komunye nomunye : “ Umuntu lo akakenzi ilitho bona angabe abulawe namkha afakwe ngesikhungweni . ”
44026032	Nje-ke u-Agripa wathi kuFestusi : “ Umuntu lo ngawuthukululwe ingathana umlandwakhe akhange awudlulisele kumbusi omkhulu . ”
44027001	Kwathi bonyana kuquntwe bona kufuze sithayele eTariyana , basa uPowula nezinye iimbotjhwa kuJuliyasi umphathimabutho wombusi .
44027002	Sakhwela umkhumbi we-Adramitheno , ogade sewulungele ukusuka uye eligwini lelwandle e-Asiya , sathaya sakhamba siphekelelwa ngu-Aristarirhusi weMasedoniya ovela eThesalonika .
44027003	Ngelanga elilandelako safika eTsidoni ; uJuliyasi waphatha uPowula kuhle , wamvumela bona ayokubona abangani bakhe , bamnikela lokho akufunako .
44027004	Sasuka lapho , sathayela ngehlangothini elivikeliweko leSayipurasi ngombana ummoya gade uphambene nathi .
44027005	Sadlulela elwandle eligudle indawo yeSilisiya nePhamfiliya , safika eMira ngeLisiya .
44027006	Lapho-ke umphathimabutho wafumana umkhumbi ovela e-Alekzandriya usiya eTariyana , wasikhweza kiwo .
44027007	Sathaya kancani amalanga amanengi ngobudisi obukhulu ukufika malungana neKinidu . Ummoya gade uphambene nathi ; yeke , sathayela ngehlangothini elivikeliweko lesihlengeleni seKrete malungana neSalimone .
44027008	Sadlula lapho ngobudisi obukhulu besafika endaweni ekuthiwa siTjhaphululo esiHle eduze nedorobho leLaseya .
44027009	Njengombana besele kulahleke isikhathi esinengi nokuthaya bese kuyingozi ngombana nesikhathi sokuzila ukudla besele siphelile , uPowula wabayelelisa
44027010	wathi : “ Madoda , ngiyabona ikhambo lethu lizokuba nengozi nomonakalo omkhulu , kungabi ngowepahla nomkhumbi kwaphela kodwana nepilwethu isengozini . ”
44027011	Kodwana umphathimabutho walalela umpathimkhumbi nomninimkhumbi kunokulalela lokho okutjhiwo nguPowula .
44027012	Njengombana iligu bekungasiyo indawo elungele ukuhlala ebusika , inengi labona kungcono ukusuka lapho liye elwandle , lilinge ukufika eFinikisi , kuhlalwe khona ubusika boke . Leli bekuliligu leKrete eliqale esewula-tjingalanga netlhagu-tjingalanga .
44027013	Kwathi isewula isathoma ukuphephetha kuhle , badlumbana bona bangafikelela ibanga labo ; yeke bakhuphula i-ankera bathoma ukuthayela eduze neligu leKrete .
44027014	Kodwana khonokho kwavunguza ummoya ovela ngetlhagwini-pumalanga ebekuthiwa yi-Ewurakiloni , waphephetha wehla ukusukela enarheni .
44027015	Ummoya wadudula umkhumbi wangasakghona ukujika uqalane nawo , yeke sawulisa bona usunduzwe mumoya .
44027016	Sesibalekele endaweni evikelekileko yesihlengele esincani ekuthiwa yiKhawuda , saphumelela kanzima ukulawula umkhunjana wokusindisa .
44027017	Sele bawukhwezile bathatha iintambo bawubophelela emkhunjini , besaba bona bangahle baphephukele emgwedlweni wetjhwabatjhwaba yeSiritisi ; ngalokho behlisa iinlawulamkhumbi ; umkhumbi wasunduzwa mumoya .
44027018	Isivunguvungu sawunawunana nathi , kwathi ngakusasa balahlela intundu yomkhumbi ngemanzini .
44027019	Ngelanga lesithathu balahla ngezandla zabo izinto ezisetjenziswa ngemkhunjini .
44027020	Kuthe lokha nasele kuphele amalanga amanengi , ilanga neenkwekwezi kungasabonakali , nommoya udlangile ngokuvunguza , salahlekelwa ngilo loke ithemba lokusinda .
44027021	Ngemva kobana amadoda ahlezi isikhathi eside anganakudla , uPowula wajama phakathi kwawo wathi : “ Madoda , ngathana ningilalele sangasuka eKrete , ngabe niwuphephile woke umonakalo lo nokulahlekelwa okungaka .
44027022	Nje-ke ngibawa bona niqine idolo ngombana akakho noyedwa wenu ozakulahlekelwa yipilo ; mkhumbi kwaphela ozakonakala .
44027023	Ebusuku bayizolo kuze ingilozi kaZimu engingowakhe nengimlotjhako yajama ngakimi ,
44027024	yathi , ‘ Ungesabi , Powula ngombana kufanele ujame phambi kombusi omkhulu ; begodu qala , uZimu ukuphephisele boke othaya nabo . ’
44027025	Yeke madoda , qinani idolo ngombana ngikholwa kuZimu bona kuzakuba njengombana ngitjeliwe .
44027026	Kodwana sizakuphetjhulelwa kesinye isihlengele . ”
44027027	Ngobusuku belanga letjhumi nane , sisaphetjhulwa mumoya ekweyameni ilwandle le-Adriya , pheze phakathi kobusuku , abathayi badlumbana bona sesitjhidele esebeni .
44027028	Nje-ke baphosa intambo yokulinganisa ukutjhinga , bafumana bona kumamitha amatjhumi amathathu nekhomba ngemva kokuthuthuka kancani babuyelela godu baphosa , bafumana kumamitha amatjhumi amabili nekhomba .
44027029	Ngokubethwa livalo bona umkhumbi ungahle utjhinge ngemadwaleni , behlisa ama-ankera amane ngemva komkhumbi bathandaza bona kuse .
44027030	Kwathi lokha abathayi nabalinga ukweqa ngemkhunjini , sele behlise umkhunjana ngelwandle batjhaya sengathi bayokubeka ama-ankerabo ngaphambi komkhumbi .
44027031	Nje-ke uPowula wathi emphathimabuthweni nemajonini : “ Nangabe abathayi laba abahlali ngemkhunjini , angekhe nakwazi ukusinda . ”
44027032	Ngalokho amajoni aquntula iintambo ezibophe umkhunjana , bawulisa wawela ngemanzini .
44027033	Ngaphambi kobana kuse , uPowula wabakhuthaza boke bona bagome , asithi : “ Namhlanje sekulilanga letjhumi nane nilindile , nizilile ningagomi ilitho .
44027034	Ngalokho ngiyanibawa bona nikhe nigome ilitjhwana ; lokho kuzanisiza nifunyane amandla ngombana akukho namunye wenu ozakuncuthuka isihluthu sinye ehloko . ”
44027035	Bona aqede ukutjho lokho , wathatha isikwa wathokoza kuZimu phambi kwabo boke , wasihlephula wathoma ukugoma .
44027036	Nje-ke boke bakhuthazeka bagoma nabo .
44027037	Sesisoke ngemkhunjini besimakhulu amabili namatjhumi alikhomba nesithandathu .
44027038	Sele bagomile basutha , benza umkhumbi bona ube lula ngokulahlela ikoroyi ngelwandle .
44027039	Kuthe bona kuse , akhange babone isebe , kodwana babona iligu elinetjhwabatjhwaba , bahlela bona bakhuphele umkhumbi khona nabe bekungakghonakala .
44027040	Yeke baquntula iintambo ezibambe ama-ankera , bawatjhiya ngemanzini . Kwathi khonokho batjhaphulula neentambo ebegade zibambe amaphini amabili amakhulu ebebanqophisa ngawo umkhumbi . Baphakamisa iseyila elikhulu eliphambili emkhunjini , baya eligwini .
44027041	Kodwana umkhumbi wabetha phezu komqoqo wetjhwabatjhwaba wabhajwa ngemanzini ; ipumulo yomkhumbi yabambeka yabhalelwa kutjhida , isidunu sona saphulwa mamaza saba ziinquqwana .
44027042	Amajoni aluka iqhinga lokubulala zoke iimbotjhwa , khona zingazukghona ukududa zibaleke .
44027043	Kodwana ngokufisa ukusindisa uPowula , umphathimabutho wawakhalimela bona angakwenzi lokho . Wayala woke amadoda akghona ukududa bona eqe qangi adudele eligwini .
44027044	Aseleko bekazokulandela , abambelele phezu kwamapulanka nanyana phezu kwezinye iinqezwana eziphukileko emkhunjini . Ngendlela le , woke afika eligwini aphephile .
44028001	Emva kobana sisindile , sezwa bona isihlengelo besibizwa bona yiMalta .
44028002	Abantu balapho basibonisa isisa esingakavami . Njengombana besele lizokuna begodu kumakhaza , baphemba umlilo basihlalisa khona .
44028003	UPowula wabuthelela iinkuni , kwathi lokha nakazibeka phezu komlilo , kwaphuma inyoka ngebanga lokutjhisa , yanamathela esandleni sakhe .
44028004	Kwathi lokha abantu balapho nababona inyoka ilembelele esandleni sakaPowula bathi omunye komunye : “ Umuntu lo ufuze ukuba mbulali , kuthi nanyana asinde elwandle , uDike akakamvumeli bona aphile . ”
44028005	Kodwana yena wathintithela inyoka leyo ngemlilweni angakalimali ndawo .
44028006	Bebalindele bona uzavuvuka namkha aduleke phasi afe ; kodwana ngemva kokulindela isikhathi eside angenzeki ilitho , batjhugulula imikhumbulwabo , bathi unguzimu .
44028007	Mlenzana nalapho bekukhona indawo yendoda emrholi wesihlengeleneso ekuthiwa nguPhubhliyusi . Yena wasamukela ngommoya omuhle , sahlala amalanga amathathu sibathekeli bakhe .
44028008	Uyise lakaPhubhliyusi gade alele agula aphethwe mgomani nendeni . UPowula waya kuye wathandaza , wambeka izandla wampholisa .
44028009	Kuthe bona kwenzeke lokho , boke abantu abagulako besihlengeleni beza bapholiswa .
44028010	Basihlonipha ngeendlela ezinengi bekwathi nasele sikhamba balayitjha koke ebegade sikuhlonga ekhambeni lethu .
44028011	Emva kweenyanga ezintathu sathaya ngomkhumbi owaqeda ubusika boke ngesihlengeleni ; bewungowe-Alekzandriya , uneenthombe zabosingazimu uKastori noPoluksi epumulwenawo .
44028012	Safika eSirakusa , sahlala lapho amalanga amathathu .
44028013	Sesizombelezile isihlengele safika eRegiyoni , kwathi emva kwelanga linye silapho , kwaphephetha isewula , ngelanga lesibili safika ePhothiyoli .
44028014	Safumana abanye abazalwana lapho , basibawa bona sihlale nabo amalanga alikhomba . Yeke saya eRoma .
44028015	Abazalwana beRoma sele bezwile ngathi , beza bazosihlangabeza . Abanye beza ngendlela ekuthiwa yi-Apiyusi ukufikela eForumi Apiyi kwathi abanye bafika ekumbeni yeenkhambi ebekuthiwa yiTiresi Taverinoni Kuthe bona uPowula ababone , wathokoza uZimu bewaqina idolo .
44028016	Kuthe bona sifike eRoma , uPowula wavunyelwa bona ahlale yedwa nejoni elimqalileko .
44028017	Ngemva kwamalanga amathathu uPowula wabiza abarholi bamaJuda wendawo bona bahlangane . Kwathi bona bahlangane , wathi kibo : “ Bafowethu ! Nanyana ngingakenzi ilitho elimbi ebantwini bekhethu nemasikweni esawafumana kibobamkhulu , ngabotjhwa ngeJerusalema , nganikelwa emaRomeni .
44028018	Wona sele angihlolile , afuna ukungithukulula ngombana belingekho ibanga lokobana ngingabeze ngibulawe .
44028019	Kodwana kuthe bona amaJuda akuphikise lokhu , ngakateleleka bona ngidlulisele indaba kumbusi omkhulu , nanyana bekungekho umlandu engingawuthwesa abantu bekhethu .
44028020	Kungebangeli ngibawe ukubonana nani , ngikhulumisane nani . Mbala , ngebanga lethemba laka-Israyeli ngibotjhwe ngeenketanezi . ”
44028021	Bona bathi kuye : “ Azange sifumane incwadi evela eJudiya ekhuluma ngawe namkha kufike omunye wabafowethu nombiko nanyana kukhulunywe okuthileko okumbi ngawe .
44028022	Kodwana sifuna ukuzwa amazizo wakho ngombana siyazi bona koke nje , isiqhemesi sikhulunywa kumbi . ”
44028023	Kwathi sebabekelene naye ilanga , bafika lapha ahlala khona babanengi kwamambala . Kusukela ekuseni bekwaba sebusuku , wabahlathululela bewabafakazela ngombuso kaZimu , alinga ukubabonisa ngoJesu ngokudzubhula emthethweni wakaMosi nemitlolweni yabaphorofidi .
44028024	Abanye babo bathatheka ngamezwakhe , abanye akhange bafune ukukholwa .
44028025	Nje-ke baphikisana babodwa , kodwana bathoma ukukhamba ngemva kobana uPowula athe : “ UMoya oCwengileko bekaqinisile nakakhuluma kibokhokho benu ngomphorofidi u-Isaya asithi ,
44028026	‘ Khamba uye esizwenesi ufese uthi : “ ‘ Nizokuzwa kodwana ningazwisisi ; nizokubona kodwana ningatjheji .
44028027	Iye , iinhliziyo zabantwaba zibuthuntu neendlebe zabo azizwa , bavale namehlwabo . Nakungasinjalo bazakubona ngamehlwabo , bezwe ngeendlebe zabo , balemuke ngeenhliziyo zabo bebaphenduke bese ngiyabaphilisa . ’
44028028	“ Nje-ke akwazeke kini bonyana isindiso kaZimu le ithunyelwe kabatjhili ; bona bazakuzwa . ”
44028029	Ngemva kobana uPowula atjho lokhu , amaJuda akhamba aphikisana wodwa kabuhlungu .
44028030	Iminyaka emibili yoke swana , wahlala endlini ayiqatjhileko , amukela boke abazombona ;
44028031	amemezela umbuso kaZimu , afundisa ngeKosi uJesu Krestu begodu akhuluma ngesibindi kungekho okumthiyako .
45001001	Incwadi le ivela kimi mina Powula , inceku kaKrestu Jesu , owabizelwa ekubeni mpostoli , wahlukaniselwa ivangeli lakaZimu .
45001002	Ivangeli lelo walethembisa ngaphambilini ngabaphorofidi bakhe emitlolweni ecwengileko .
45001003	Iye , ivangeli elimayelana neNdodanakhe eyaba sizukulwana sakaDavida ngokwenyama ,
45001004	begodu yatjhunyayelwa ngamandla bona iyiNdodana kaZimu ukuya ngokoMoya wobucwenga ngokuvuswa kwayo ekufeni : uJesu Krestu iKosethu ,
45001005	esamukela ngaye isisa nobupostoli ukuletha ukulalela ukukholwa hlangana nabatjhili ngebanga lebizo lakhe ,
45001006	ngitjho nani ngokwenu enibizelwe kobana nibe ngebakaJesu Krestu .
45001007	Kibo boke abathandekako kuZimu abaseRoma , ababizelwe ekubeni ngabacwengileko : Akube kini umusa nokuthula okuvela kuZimu uBaba wethu neKosini uJesu Krestu .
45001008	Kokuthoma , ngithokoza uZimami ngoJesu Krestu ngani noke ngombana ukukholwa kwenu kutjhunyayelwa ephasini loke .
45001009	UZimu engimlotjha ngommoyami nengitjhumayela ivangeli leNdodanakhe , ungufakazami bonyana ngihlala nginikhumbula njalo emthandazwenami ,
45001010	ngibawa bonyana entandwenakhe uZimu , ngigcine ngiphumelele ukuza kini .
45001011	Ngihlulukela ukunibona ukuze ngabelane nani ezinye zezipho zakaMoya , nginiqinise ,
45001012	namkha sikhuthazaneni ekukholweni kwethu , iye ekukholweni kwenu nekukholweni kwami .
45001013	Angithandi bazalwana bona ningabi nelwazi lokobana bengifuna kangangani ukuza kini ( kodwana bengiseze ngiqabelwa ukwenza njalo bekube nje ) ukuze ngizuze isivuno phakathi kwenu njengombana ngenzile phakathi kwabo boke abatjhili .
45001014	Nginesibopho kumaGirigi nakabatjhili , kabahlakaniphileko nabanganalwazi ,
45001015	ngikho ngitjhisekela ukutjhumayela ivangeli nakini eniseRoma .
45001016	Nje-ke anginanhloni ngevangeli ngombana limamandla kaZimu wokusindisa boke abakholwako , ukuthoma ngamaJuda namaGirigi .
45001017	Kilo kwembulwa ukulunga kwakaZimu ngokukholwa namayelana nokukholwa , njengombana kutloliwe kwathiwa : “ Olungileko uzakuphila ngokukholwa . ”
45001018	Ubukhali bakaZimu bubonakala buvela ezulwini , behlela phezu kwakho koke okungakhambisani noZimu kanye nobukhohlakali balabo abavimba iqiniso ngokonakala kwabo .
45001019	Okwazekako ngoZimu kuyakhanya kibo ngombana uZimu ubavezele khona .
45001020	Soloko kwangesikhathi sokudalwa kwephasi , amandlakhe angapheliko kanye nemvelo yakhe yobuZimu , nanyana ingabonakali ngokwayo , phezu kobana ikhona , beyiseze izwisiswa begodu ibonwa ezintweni azidalileko . Ngalokho-ke abantu abanabo ubusithelo ,
45001021	ngombana nanyana bebaseze bamazi uZimu , azange bebamhloniphe namkha bamthokoze , kodwana babe nemikhumbulo engatjho ilitho , neengqondo zabo ezingazisiko zafiphala .
45001022	Bazitjela bona bahlakaniphile , ngalokho baba ziindlhayela .
45001023	Banana iphazimulo kaZimu ongabhubhiko ngemifanekiso emfuziselo wabatu ababhubhako namkha yeenyoni namkha yeenlwana ezinemilenze emine namkha yeenrhurhubi .
45001024	Nje-ke uZimu wabanikela eenkanukweni zeenhliziyo zabo , emanyaleni nekuhlazisaneni ngemizimbabo
45001025	ngombana banana iqiniso ngoZimu kobana bazuze amala , balotjha bebasebenzela okudaliweko kunoMdali , okunguye okufanele adunyiswe ngokungapheliko . Amen .
45001026	Ngebangelo-ke , uZimu wabanikela ekutjhisakaleni okuhlazisako . Abafazi bakhona balisa indlela yemvelo yamabhayi bangena kokungasiyimvelo ,
45001027	ngokunjalo namadoda wakhona alisa indlela yemvelo yokuya emabhayini nomfazi , afuthelana ngokukhanukana wona . Amadoda enza ubuhlola namanye amadoda , ngalokho azamukelisa ngokwawo isibetho esifanele ubuhlola bawo .
45001028	Njengombana abantwabo bangazange bakhathalele ukumazi uZimu , yeke uZimu wabanikela emikhumbulweni eyonakeleko nezintweni ekungakameli zenziwe .
45001029	Bebazele ngayo yoke imihlobo yobukhohlakali , ubumbi , ubumarhamaru nezondo . Bazele ngomona , ukubulala , ukuphikisana , ikohliso , ubuqili , ihlebo ,
45001030	ubugongodi , ukuhloya uZimu , ukuthukana , ukuzikhakhazisa , ukuzazi , ukusungula ubumbi , ukungalaleli ababelethi ,
45001031	iye , baziindlhadlha , abakholwa , abananhliziyo begodu bafe ivalo .
45001032	Bayasazi isimiso sakaZimu sokobana labo abenza izinto ezinjalo bafanelwa kukufa , khonapho abazenzi kwaphela , kodwana bakwakwazela nalabo abazenzako .
45002001	Yeke awunalo izaba , nanyana ungaba ngubani , wena ogweba abanye ; nawugweba omunye umuntu uzilahla wena ngombana uthi ugweba abanye nje khibe nawe wenza yona into abayenzako leyo .
45002002	Siyazi bona isigwebo sakaZimu kilabo abenza izinto ezinjalo singokweqiniso .
45002003	Alo-ke wena , nanyana ungaba ngubani , udlumbana bona nawugweba labo abenza okunjalo khonapho khibe nawe uyakwenza lokho , uzakuphunyurha esigwebeni sakaZimu na ?
45002004	Kghani unyaza umusa omkhulu kaZimu nokunyamezela kwakhe okubanzi na ? Awuboni bonyana uZimu unomusa ngombana uhlose bona utjhuguluke na ?
45002005	Kodwana ngobulikhuni bakho nangehliziyo engatjhugulukiko , uzikghubelelela itukuthelo ngelanga lelaka elizako lokha ukugweba okulungileko kwakaZimu nakwembulwako .
45002006	Uzakuvuza omunye nomunye ngokwemisebenzakhe :
45002007	Labo abaphikelele njalo ukwenza okulungileko , barhuluphele iphazimulo nedumo nokungabhubhi ; uzobapha ukuphila okungapheliko .
45002008	Kodwana labo abazifunela kwabo nabangalaleli iqiniso , balalela ukukhohlakala , bazokwehlelwa lilaka netukuthelo .
45002009	Kuzokuba khona isizi neenhlungu kibo boke abenza ubumbi ; kuzokuthoma ngomJuda kulandele umGirigi ,
45002010	kodwana kibo boke abenza okulungileko , kuzokuba khona iphazimulo , idumo nokuthula ; kuthome ngomJuda kulandele umGirigi
45002011	ngombana uZimu akakhethi ubuso .
45002012	Boke abone bangaphandle komthetho , bazokubhujiswa bangaphandle komthetho ; nabo boke abone bangaphasi komthetho , bazokugwetjwa ngomthetho .
45002013	Yeke akusibo abezwa umthetho abangabalungileko phambi kwakaZimu , kodwana ngabenza okutjhiwo mthetho , labo-ke ngibo abazokulungisiswa .
45002014	Lokha abatjhili , abanganawo umthetho , nabaphetha okutjhiwo mthetho ngaphandle kokuyalwa , labo-ke , nanyana banganawo umthetho , bamthetho ngokwabo .
45002015	Bayakhombisa bonyana lokho okufunwa mthetho kutlolwe ngeenhliziyweni zabo , okufakazelwa ngunembeza wabo , nemikhumbulo yabo evuthako iyabalahla namkha ibahlambulule
45002016	ngelanga , ukuya ngokwevangeli lami , mhlana uZimu azokugweba ngalo imicabango efihlakeleko yabo boke , ngoJesu Krestu .
45002017	Wena-ke ozibiza ngomJuda bese uthembela emthethweni bewuzigqaje ngokuba nobudlelwano noZimu ,
45002018	wazi intandwakhe bewuqunte nokobana ngikuphi okulungileko ngombana wena ukhamba ngomthetho ;
45002019	begodu unesiqiniseko sokobana umhlahli wesiphofu , umkhanyo walabo abasebumnyameni ;
45002020	umyali weendlhayela , umfundisi wabantwana , unalo loke ilwazi lomthetho neqiniso ,
45002021	alo-ke , wena ofundisa abanye , kubayini ungazifundisi wena na ? Utjhumayela ngokujamelana nokweba khibe ngapha wena uyeba na ?
45002022	Wena ojamelene nokuhlobonga , uyahlobonga na ? Wena onyenya abosingazimu , udlelezelelani amathempeli ?
45002023	Wena ozigqaja ngomthetho , uhlubukelani uZimu ngokwephula umthetho na ?
45002024	Iye , kutloliwe kwathiwa : “ Ibizo lakaZimu liyahlanjalazwa phakathi kwabatjhili ngebanga lakho . ”
45002025	Ukusoka kunobubhadekelo nakube uphetha umthetho , kodwana nawephula umthetho , ukusoka kwakho semlunga ungakasoki .
45002026	Yeke nakube labo abangakasoki baphetha okufunwa mthetho , ukungasoki kwabo akuzukuthathwa njengokusoka na ?
45002027	Ngalokho-ke abangakasoki enyameni kodwana abaphetha umthetho bazonilahla nina eninomthetho otloliweko begodu ninokusokwa kodwana nibe nephula umthetho .
45002028	Umuntu akabi mJuda ngokubonakala ngaphandle , ngokunjalo nokusoka kwamambala akusikho okubonakalako nokwangaphandle .
45002029	Kodwana umuntu uba mJuda ngaphakathi , ngokunjalo nokusoka kwamambala ngokwehliziyo , kuyinto kaMoya , akusingokwenyama . Umuntu onjalo ufunyana idumo kuZimu , ingasi ebantwini .
45003001	Kusiza ngani ukuba mJuda namkha kuqakatheke ngani ukusoka na ?
45003002	Kusiza khulu ngazo zoke iindlela . Kokuthoma amaJuda aphathiswe umlayezo kaZimu .
45003003	Alo , kwenzakalani nakube abanye azange bathembeke na ? Ukungakholwa kwabo kuzakwenza bona ukwethembeka kwakaZimu kube lilize na ?
45003004	Nakanye ! Nanyana woke umuntu amleyimala , uZimu yena uneqiniso njengombana kutloliwe kwathiwa : “ Ukuze uhlanjululwe emezwinakho , uhlule ekugwebeni kwakho . ”
45003005	Kodwana nangabe ukungalungi kwethu kubonakalisa ukulunga kwakaZimu , sizokuthini na ? Sithi uZimu akakalungi nasihlunguphaza ngetukuthelo na ? ( Ngikhuluma ngendlela yabantu ) .
45003006	Nakanye ! Nabegade kunjalo , uZimu ubezaligweba njani iphasi na ?
45003007	Kodwana nakube ngamangami iqiniso lakaZimu landisa iphazimulwakhe , ngisabekelwani-ke umlandu wokuba sisoni na ?
45003008	Kungebanga lani-ke singathi : “ Asenzeni okumbi ukuze kuvele okuhle ” na ? Iye , sitjho njalo njengombana abantu abathileko nabasithukako bathi sitjho njalo . Abantwabo , ukulahlwa kwabo kubafanele .
45003009	Alo-ke sizakuthini na ? Sizakuthi singcono kunabanye na ? Awa , nakanye , ngombana sele sibamangalele boke labo ngokuthi bangaphasi kwamandla wesono , okutjho umJuda nomGirigi ,
45003010	njengombana kutloliwe kwathiwa : “ Akakho olungileko , ngitjho noyedwa tere .
45003011	Akakho noyedwa olemukako , akakho noyedwa ofuna uZimu .
45003012	Boke baphambukile , baphenduke baba msuqwa ndawonye . Akakho okhombisa isisa , akakho ngitjho noyedwa tere .
45003013	Imiphimbo yabo imaliba avulekileko ; basebenzisa amalimabo ukukhohlisa . Isihlungu seenyoka singaphasi kweembhena zabo .
45003014	Imilomo yabo izele ukwethukana nobumunyu .
45003015	Iinyawo zabo zimsinyana ekuthululeni iingazi .
45003016	Icucu nesizi kusendlelenabo ,
45003017	indlela yokuthula abayazi .
45003018	Ukwesaba uZimu akukho emehlwenabo . ”
45003019	Gadesi sele sisazi bona nanyana yini etjhiwo mthetho , imalungana nalabo abangaphasi komthetho ukuze yoke imilomo ithuliswe , nephasi loke libe nokuziphendulela kuZimu .
45003020	Akunamuntu ozakulungisiswa phambi kwakhe ngemisebenzi etjhiwo mthetho ngombana emthethweni kuvela ilwazi lesono .
45003021	Kodwana kwanjesi , ngaphandle komthetho , ukulunga kwakaZimu sele kwembuliwe , begodu kufakazelwa mthetho nabaphorofidi ,
45003022	ukulunga kwakaZimu ngokukholwa kuJesu Krestu kibo boke abakholwako . Nje-ke akunamehluko ,
45003023	ngombana boke bonile , batlhayelelwa yiphazimulo kaZimu .
45003024	Kodwana kwanjesi sele balungisiswa ngomusakhe njengesipho ngokuhlengwa okukuKrestu Jesu ,
45003025	uZimu anikela ngaye njengomhlabelo wesono ngeengazi zakhe , ngokukholwa . Wakwenza lokho ukubonisa ukulunga kwakhe ngombana ngokubekezela kwakhe kobuZimu , azange abale izono ezenziwe phambilini .
45003026	Lokho bekukubonisa kilesikhathi bonyana yena ngokwakhe ulungile begodu ulungisisa loyo okholwa kuJesu .
45003027	Alo-ke kuphi ukuzigqaja na ? Akubalwa nokubalwa . Ngamuphi umthetho na ? Ngomthetho wemisebenzi ? Awa , kodwana ngomthetho wokukholwa .
45003028	Thina esiyiphetheko ngethi umuntu ulungisiswa ngokukholwa ngaphandle kwemisebenzi etjhiwo mthetho .
45003029	Kghani uZimu lo nguZimu wamaJuda kwaphela na ? Akasuye nowabatjhili na ? Iye , nabatjhili unguZimabo ,
45003030	ngombana uZimu munye ; begodu uzokulungisisa abasokileko ngeenzathu zokukholwa nabangakasoki ngakho ukukholwa lokho .
45003031	Alo-ke , ingabe siyawulahla umthetho ngebanga lokukholwa lokhu na ? Nakanye ! Kodwana esikhundleni salokho siyawuhlonipha umthetho .
45004001	Alo , sizakuthi yini ezuzwe ngu-Abrahamu ukhokho wethu ngokwenyama na ?
45004002	Yeke nangabe u-Abrahamu walungisiswa ngemisebenzi , khona-ke unakho angazigqaja ngakho kodwana ingasi phambi kwakaZimu .
45004003	Umtlolo uthini na ? Kanti awuthi : “ U-Abrahamu wakholwa uZimu , nje-ke kwabalelwa kuye njengokulunga . ”
45004004	Nje-ke kiloyo osebenzako , umrholo awuthathwa njengesipho kodwana kuyinto eyifanelo yakhe .
45004005	Kodwana kiloyo othi ngaphandle kwemisebenzi athembele kiloyo olungisisa abangakalungi , ukukholwa okunjalo kubalelwa bona kukulunga .
45004006	Ngokunjalo uDavida ukhuluma ngokubusiseka kwalabo uZimu ababalele ukulunga ngaphandle kwemisebenzi wathi :
45004007	“ Babusisiwe labo abalitjalelwe iimphambeko zabo , abazono zabo ziditjizesiwe .
45004008	Ubusisiwe loyo uSomnini angeze asambalela isono . ”
45004009	Alo kghani isibusiswesi siphezu kwabasokileko kwaphela namkha naphezu kwabangakasoki na ? Thina sithi : Ukukholwa kwabalelwa u-Abrahamu njengokulunga .
45004010	Alo-ke lokhu kwabalelwa njani kuye na ? Bekungaphambi kobana asoke namkha ngemva kokusoka na ? Bekungasi ngemva kokusoka kwakhe kodwana bekungaphambili .
45004011	Wamukela itshwayo lokusoka njengesigibo sokulunga abe nakho ngokukholwa lokha nangakabi ukusoka . Ihloso bekukumenza ukhokho wabo boke abakholwa ngaphandle kobana basokwe , ngalokho-ke kwabalelwa kibo ukulunga .
45004012	Yeke unguyise wabasokileko , iye , abangakasoki kwaphela kodwana ababuye balandele isibonelo sokukholwa ukhokho wethu u-Abrahamu aba nakho ngaphambi kobana asokwe .
45004013	Isithembiso sokobana uzokuzuza iphasi azange size ku-Abrahamu namkha eenzukulwaneni zakhe ngomthetho kodwana seza ngokulunga okuza ngokukholwa .
45004014	Nakube ngabanamathela emthethweni abazokuba ziindlalifa , khona-ke ukukholwa kulilize nesithembiso sidududu .
45004015	Umthetho ubanga itukuthelo , kodwana lapha kunganamthetho khona , nokweqa akukho .
45004016	Ngalokho-ke sekuya ngokukholwa ukuze isithembiso sinzinze emseni besiqinisekiswe kizo zoke iinzukulwana zakhe , ingasi kwaphela labo abanamathele emthethweni kodwana nakilabo abahlanganyela ukukholwa kwaka-Abrahamu ( ngombana ungubaba wethu soke ,
45004017	njengombana kutloliwe kwathiwa : “ Ngikwenze uyise wezizwe ezinengi . ” ) phambi koZimu amkholwako , onikela abafileko ipilo abe abize izinto ezingekho kobana zibe khona .
45004018	Kwathi kunganathemba , yena waba nethemba , wakholwa bona uzokuba , “ nguyise wezizwe ezinengi , ” njengombana kwatjhiwo kuye kwathiwa : “ Sizakuba njalo-ke isizukulwana sakho . ”
45004019	Azange abe buthakathaka ekukholweni lokha naqala umzimbakhe ebesele sewufana newofileko ( ngombana besele pheze aneminyaka elikhulu ubudala ) iye , nalokha nacabanga bona uSara uyinyumba .
45004020	Akunasiqabo esamenza bona azaze isithembiso sakaZimu , kodwana waqina amandla ekukholweni kwakhe , wadumisa uZimu ,
45004021	anesiqiniseko ngokuzeleko bonyana uZimu unamandla wokwenza lokho akuthembisileko .
45004022	Ngalokho-ke ukukholwa kwakhe “ kwabalelwa kuye njengokulunga . ”
45004023	Nje-ke amezwi athi : “ Kwabalelwa kuye ” , ayengakatlolelwa yena yedwa ,
45004024	kodwana thina soke . Kuzakubalelwa kithi thina esikholwa kuye owavusa uJesu iKosethu ekufeni ,
45004025	owanikelwa ekufeni ngebanga leemphambeko zethu bewavuswa mayelana nokulungisiswa kwethu .
45005001	Yeke njengombana sesilungisiswe ngokukholwa , sinokuthula noZimu ngeKosethu uJesu Krestu ,
45005002	esifunyene ngayo ubungeno emseni lo esidzimelele kiwo begodu siyazigqaja ethembeni lethu lokuhlanganyela ephazimulweni kaZimu .
45005003	Akusikho lokho kwaphela , kodwana godu siyazigqaja ekuhluphekeni kwethu , sisazi bonyana ukuhlupheka kuveza ukubekezela ,
45005004	ukubekezela kuveza ukuziphatha , ukuziphatha kuveza ithemba ,
45005005	yeke ithemba alisidanisi ngombana ithando lakaZimu lithelwe ngeenhliziyweni zethu ngoMoya oCwengileko esinikelwe yena .
45005006	Sathi sisesebuthakathaka , ngesikhathi esifaneleko uKrestu wafela abangakalungi .
45005007	Ngambala , akukavami bona umuntu afele olungisisiweko , nanyana mhlambe kwenzeka bona umuntu angahle afele olungileko .
45005008	Kodwana uZimu ubonise ithando lakhe kithi ngendlela yokobana sithe sisesezizoni , uKrestu wasifela .
45005009	Khulukhulu-ke kwanjesi , njengombana sele silungisisiwe ngeengazi zakhe , sizakusindiswa ngaye elakeni lakaZimu .
45005010	Nakube kwathi sisesezizitha , senziwa bona sibuyisane noZimu ngokufa kweNdodanakhe , kangangani-ke kwanjesi nasele sibuyisene naye , sizakusindiswa ngepilwakhe .
45005011	Kodwana ngaphezu kwalokho , sibuye sizigqaje kuZimu ngeKosethu uJesu Krestu , ngayo esamukele ukubuyisana .
45005012	Yeke njengombana isono seza ephasini ngomuntu munye , ukufa kwangena ngesono , ngaleyondlela ukufa kwadlulela kibo boke abantu ngombana boke bonile .
45005013	Isono besivele sikhona ephasinapha umthetho ungakabikhona , kodwana isono asibalelwa nakube umthetho awukho .
45005014	Khonapho ukufa kwaba namandla ukusukela ku-Adamu ukuya kuMosi , ngitjho naphezu kwalabo izono zabo ebezingafani nesiphambeko saka-Adamu omfuziselo waloyo obekazokuza .
45005015	Kodwana isipho somusa asifani nesiphambeko . Nakube abanengi bafa ngebanga lesiphambeko somuntu oyedwa , wavama kangangani-ke umusa kaZimu kanye nesipho somusa esavela ngomuntu oyedwa , okunguJesu Krestu , phezu kwabanengi .
45005016	Godu isipho somusa asifani nomphumela wesono somuntu munye ; ngombana isigwebo eseza ngebanga lesiphambeko somuntu munye saletha ukulahlwa , kodwana isipho somusa eseza ngebanga leemphambeko zabanengi , saletha ukulungisiswa .
45005017	Nakube , ngebanga lesiphambeko somuntu oyedwa , ukufa kwabusa ngaye oyedwa loyo , bazokuba namandla kangangani-ke labo abazakwamukela umusa omkhulu kanye nesipho somusa sokulunga phezu kwepilo ngomuntu oyedwa , onguJesu Krestu .
45005018	Yeke njengombana isiphambeko somuntu oyedwa sarholela ekulahlweni kwabo boke , ngokunjalo-ke isenzo sokulunga somuntu oyedwa sirholela ekulungisisweni kanye nekuphileni kwabo boke .
45005019	Njengombana ngokungalaleli komuntu oyedwa abantu abanengi baba zizoni , ngokunjalo-ke ngokulalela komuntu oyedwa , abanengi bazakwenziwa abalungileko .
45005020	Kodwana umthetho wabekwa , ngaleyondlela ukuphambeka kwanda , nokho lapha kwande khona isono , nomusa uba kangako
45005021	ukuze kuthi njengombana isono sabusa ngokufa , ngokunjalo-ke nomusa ubusa ngokulungisiswa okurholela ekuphileni okungapheliko ngoJesu Krestu iKosethu .
45006001	Alo-ke sizakuthini na ? Kufanele sirage siphile esonweni ukuze kuvame umusa na ?
45006002	Nakanye ! Thina esesafa esonweni , singaraga njani siphile kiso na ?
45006003	Kghani anazi bonyana soke thina esabhabhadiselwa kuKrestu Jesu , sabhabhadiselwa ekufeni kwakhe na ?
45006004	Nje-ke sabulungwa kanye naye ngokubhabhadiselwa ekufeni ukuze kuthi njengombana uKrestu avuswa ekufeni ngephazimulo kaBaba , ngokunjalo nathi sikhambe epilweni etja .
45006005	Nangabe besihlanganiswe naye ekufeni kwakhe , ngambala sizokuhlanganiswa naye nekuvukeni kwakhe .
45006006	Siyazi bona umuntu wethu omdala wabethelwa naye esiphambanweni ukuze kuthi umzimba wesono ulahlwe , singabe sisaba makhoboka wesono
45006007	ngombana nanyana ngubani ofileko , ukhululiwe emandleni wesono .
45006008	Kodwana nakube sife noKrestu , siyakholwa bonyana sizokuphila naye .
45006009	Siyazi bonyana njengombana uKrestu avuswa kabafileko , angekhe abuye afe godu , nokufa akusenawo amandla phezu kwakhe .
45006010	Ukufa akufako , wakufela esonweni kwaba kanye ; kodwana ukuphila akuphilako , ukuphila kuZimu .
45006011	Ngokunjalo-ke nani kufanele nizithathe njengabafileko mayelana nesono , kodwana niphile kuZimu ngoKrestu Jesu .
45006012	Nje-ke ningasavumeli isono bona sibuye sibuse imizimba yenu ebhubhako besinenze bona nithobele iinkanuko zayo .
45006013	Ningabe nisanikela izitho zenu zomzimba esonweni kobana sizisebenzise njengeensetjenziswa zobukhohlakali , kodwana zinikeleni kuZimu njengalabo ababuyiswe ekufeni basiwa ekuphileni , ninikele izitho zemizimba yenu kuZimu njengeensetjenziswa zokulunga .
45006014	Ngaleyondlela isono angeze sabusa phezu kwenu njengombana ningasingaphasi komthetho kodwana ningaphasi komusa .
45006015	Alo sizakuthini na ? Sizakona ngombana batjho asisingaphasi komthetho kodwana singaphasi komusa na ? Nakanye !
45006016	Kghani anazi bona lokha nanizinikela kinanyana ngubani njengamakhoboka alalelako , niba makhoboka waloyo enimthobelako na ? Ningaba makhoboka wesono esirholela ekufeni namkha nibe makhoboka wokulalela okurholela ekulungisisweni .
45006017	Kodwana akadunyiswe uZimu kobana nina enakhe naba makhoboka wesono , sele ningabalalelako ukuthoma ehliziyweni ukuya endleleni yesifundo enamukeliswa sona ,
45006018	nokobana nikhululiwe esonweni , naba makhoboka wokulunga .
45006019	Ngikhuluma ngendlela ejayelekileko ngebanga lobuthakathaka benyama yenu . Njengombana nakhe nanikela izitho zenu njengamakhoboka wokusilapheleko esiphambekweni esikhulu khulu , nje-ke nikelani izitho zenu njengamakhoboka wokulunga kikho ukucwengiswa .
45006020	Lokha nanisesemakhoboka wesono , benitjhaphulukile mayelana nokulunga .
45006021	Alo , nazuzani nje ngezinto esele nineenhloni ngazo namhlanjesi na ? Isiphetho sezintwezo kukufa .
45006022	Kodwana gadesi njengombana sele nikhululiwe esonweni benaba makhoboka kaZimu nje , umvuzo eniwufunyanako kucwengiswa . Isiphetho salokho kuphila okungapheliko .
45006023	Umvuzo wesono kukufa ; kodwana isipho somusa kaZimu sikuphila okungapheliko ngoKrestu Jesu iKosethu .
45007001	Bazalwana , ngikhuluma nalabo abazi umthetho ; kghani anazi bonyana umthetho uba sibopho phezu komuntu , kwaphela umuntu loyo nasaphilako na ?
45007002	Ngaleyondlela umfazi ngokomthetho ubopheleleke endodenakhe qobana isaphila ; kodwana yahlongakala , uyatjhatjhululwa emthethweni omayelana nendodakhe .
45007003	Ekhabo lakhona , uzakubizwa bona sihlobongi nakube wenda kenye indoda khisibe yakhe isaphila . Kodwana nasele indodakhe ihlongakele , utjhaphulukile emthethweni lowo , nje-ke nakube wenda kenye indoda , akabi sihlobongi .
45007004	Nakini-ke kunjalo , bazalwana ; nafa emthethweni ngomzimba kaKrestu ukuze nibe ngewomunye , loyo owavuswa ekufeni ukuze sithelele uZimu iinthelo .
45007005	Lokha nabesisaphila enyameni , iinkanuko zethu zokona , ebezivuswa mthetho , bezisebenza ezithweni zethu kobana sithele iinthelo zokufa .
45007006	Kodwana kwanjesi sitjhatjhululiwe emthethweni , safa kilokho ebekusibophile ukuze sibe makhoboka angasi ngaphasi komthetho wakade otloliweko kodwana angaphasi kwepilo etja yakaMoya .
45007007	Alo-ke sizakuthini na ? Kghani sizakuthi umthetho usisono ? Awa , nakanye ! Nokho nagade kungasi ngebanga lomthetho , bengingekhe ngasazi isono . Bengingekhe ngazi bona kuyini ukukhanuka nabethana umthetho akhange uthi : “ Ungakhanuki . ”
45007008	Kodwana isono safunyana ithuba ngomyalo , saveza kimi yoke imihlobo yekanuko . Ngaphandle komthetho , isono sife ukufa .
45007009	Ngakhe ngaphila ngaphandle komthetho . Kodwana kwathi nakufika umyalo , isono savuka ,
45007010	yeke ngafa . Kwathi wona umyalo lowo obewufanele ungilethele ukuphila , wabonakala ukukufa kimi
45007011	ngombana isono safunyana ithuba ngomyalo , sangilutha , bekwathi ngawo sangibulala .
45007012	Nje-ke umthetho ucwengile nomyalo ucwengile , ulungile begodu muhle .
45007013	Alo , kutjho bona lokho okuhle kwaletha ukufa kimi na ? Awa , nakanye ! Kwaba sisono esangena nokufa kimi ngokusebenzisa okuhle ukuze isono sibonakaliswe sisisono , begodu kuthi ngomyalo sibe sisono sakosono .
45007014	Siyazi bona umthetho ungewokommoya , kodwana mina ngingowenyama , ngathengiselwa ebukhobokeni ngaphasi kwesono .
45007015	Angizipheleli ngombana angenzi lokho engikuthandako , kodwana ngenza kanye lokho engingakufuniko .
45007016	Nje-ke , nakube ngenza lokho engingakufuniko , kutjho bona ngiyavuma bonyana umthetho muhle .
45007017	Emanyeni akusesengimi owenza lokho , kodwana ngikwenziswa sisono esikimi
45007018	ngombana ngiyazi bona akunalitho elilungileko elihlala ngaphakathi kwami , lokho kusemvelwenami yenyama . Ngingathanda ukwenza okuhle kodwana ngiyabhalelwa bona ngikwenze
45007019	ngombana angenzi okuhle engithanda ukukwenza , kodwana okumbi engingafuni ukukwenza , ngiyakwenza .
45007020	Nangabe ngenza lokho engingathandi ukukwenza , khona-ke angizipheleli , ngenziswa sisono esihlala ngaphakathi kwami .
45007021	Ngalokho-ke ngikufunyana kumthetho ongibusako wokobana nangifuna ukwenza okuhle , ubumbi bungilalele eduze .
45007022	Emanyeni ngithatjiswa mthetho kaZimu ngaphakathi kwami ,
45007023	kodwana ngibona ezithweni zami kunomthetho omunye olwisana nomthetho womkhumbulwami , ungenza ngibe likhoboka lomthetho wesono ohlala ngaphakathi kwezitho zami .
45007024	Maye mina ngilisizi ! Ngubani ozongikhulula kilomzimba wokufa na ?
45007025	Akathokozwe uZimu ngoJesu Krestu iKosethu ! Nje-ke ngomkhumbulwami ngilikhoboka emthethweni kaZimu , kodwana ngenyama yami ngilikhoboka emthethweni wesono .
45008001	Yeke akusekho ukulahlwa kilabo abakuKrestu Jesu
45008002	ngombana umthetho kaMoya wokuphila okuKrestu Jesu , ukukhululile emthethweni wesono newokufa .
45008003	Lokho umthetho ogade unganamandla wokukwenza ngebanga lokwenziwa buthakathaka yimvelo yesono , uZimu wakwenza ngokuthumela iNdodanakhe ngobujamo bomuntu wokona kobana ibe mhlabelo wehlambululo
45008004	ukuze okulungileko okufunwa mthetho kuzaliseke kithi , thina esingakhambi ngokwenyama kodwana ngokoMoya .
45008005	Labo abaphila ngokwenyama babeka imikhumbulwabo ezintweni zenyama , kodwana abaphila ngokukaMoya babeka imikhumbulwabo kokukaMoya .
45008006	Ukubeka umkhumbulo kokwenyama kukukufa , kodwana ukubeka umkhumbulo kokukaMoya kukuphila kanye nokuthula .
45008007	Ngesizathweso-ke umkhumbulo osenyameni ulinaba kuZimu ; awuthobeli umthetho kaZimu , ngambala angekhe wakghona ukuwuthobela .
45008008	Labo ababuswa yinyama angekhe bamthokozisa uZimu .
45008009	Kodwana nina anisisenyameni , nikuMoya ngombana uMoya kaZimu uhlala ngaphakathi kwenu . Umuntu onganaye uMoya kaKrestu akasuye wakaKrestu .
45008010	Kodwana nangabe uKrestu ungaphakathi kwenu , nanyana umzimba wenu ufile ngebanga lesono , ummoya wenu unokuphila ngebanga lokulunga .
45008011	Nangabe uMoya waloyo owavusa uJesu ekufeni , uphila ngaphakathi kwenu , loyo owavusa uKrestu ekufeni uzokunikela imizimba yenu ebhubhako ukuphila , ngaye uMoya ohlala ngaphakathi kwenu .
45008012	Nje-ke bazalwana , sinesibopho kodwana ingasi enyameni kobana singabe siphile ngokufuna kwayo .
45008013	Ngitjho ngombana naniphila ngokwenyama , nizokufa ; kodwana naniphila ngokoMoya , nibulala izenzo ezimbi zomzimba , nizokuphila
45008014	ngombana labo abarholwa nguMoya kaZimu , babantwana bakaZimu .
45008015	Azange namukeliswe ummoya onenza bona nibe makhoboka godu benesabe , kodwana namukele uMoya onenza nibe bantwana bakaZimu . Yeke ngaye siyabiza sithi : “ Aba , Baba ! ”
45008016	UMoya ngokwakhe ufakazela ummoya wethu bonyana sibantwana bakaZimu .
45008017	Nje-ke nakube sibantwana , kutjho bona siziindlalifa , iye , iindlalifa zakaZimu begodu siziindlalifa kanye noKrestu nakube ngambala sihlanganyela eenhluphekweni zakhe ukuze sihlanganyele naye ephazimulwenakhe .
45008018	Ngiyaqinisa bonyana iinhlupheko zesikhathesi azisililitho nazilinganiswa nephazimulo esizokwambulelwa yona .
45008019	Indalo ilindele ngetjisakalo yokulabalabela bona abantwana bakaZimu babonakaliswe .
45008020	Yeke indalo yenziwa into enganamsebenzi , ingasi ngokwentando yayo , kodwana ngokwentando yaloyo oyenze yaba njalo , ngethemba
45008021	lokobana indalo leyo ngokwayo izokutjhatjhululwa ekubotjhweni kwayo , ibole bese ilethwa ekululekweni ephazimulako yabantwana bakaZimu .
45008022	Siyazi bona yoke indalo beyiquma inemirhelo bekube kunjesi ;
45008023	begodu ingasi indalo kwaphela , kodwana nathi ngokwethu , thina esineenthelo zokuthoma zakaMoya , sibubulela ngaphakathi khibe silindele ngetjisakalo ukwenziwa abantwana bakaZimu , okukuhlengwa kwemizimba yethu .
45008024	Ngitjho ngombana sasindiswa ethembeni . Kodwana ithemba elibonwako akusilo ithemba ngombana ngubani onethemba ngento asele anayo na ?
45008025	Kodwana nasinethemba ngalokho esingakakuboni , sikulindela ngokunyamezela .
45008026	Ngokunjalo uMoya uyasisiza ebuthakathakeni bethu ngombana asikwazi ekumele sikuthandazele . Kodwana uMoya ngokwakhe usithandazela ngokububula okungekhe kwahlathululwa ngamezwi .
45008027	UZimu ohlola iinhliziyo , uyakwazi okusemkhumbulweni kaMoya ngombana uMoya uthandazela abacwengileko ngokwentando kaZimu .
45008028	Siyazi bonyana kilabo abathanda uZimu , wenza bona koke kuhlangane bekubakhambele kuhle , iye , labo ababizwe ngokweminqopho yakhe .
45008029	Labo uZimu abazi ngaphambilini , wabakhethela bona bafane nesibumbeko seNdodanakhe ukuze ibe lizibulo emndenini omkhulu .
45008030	Labo abakhetha ngaphambilini , godu wababiza , nalabo ababizileko godu wabalungisisa , nalabo abalungisisako godu wabaphazimulisa .
45008031	Alo sizakuthini ngezintwezi na ? Nakube uZimu ujame ngakithi , ngubani-ke ongajamelana nathi na ?
45008032	Yena ongazange agodle iNdodanakhe , kodwana wayinikela ngebanga lethu soke , akazukusinikela koke ngayo na ?
45008033	Ngubani ongamangalela abakhethiweko bakaZimu na ? NguZimu olungisisako .
45008034	Ngubani olahla ngomlandu na ? NguKrestu Jesu owafako , iye , owavuswa ekufeni , ohlezi ngesigomeni sakaZimu nosincengelako .
45008035	Ngubani ongasihlukanisa nethando lakaKrestu na ? Kghani ingaba kutlhaga , ziinkathazo , kuzunywa , yindlala , kutlhoga izambatho , yingozi namkha yisabula na ?
45008036	Njengombana kutloliwe kwathiwa : “ Ngebanga lakho sibulawa imihla yoke , sesesifana nezimvu zokuhlatjwa . ”
45008037	Kodwana kikho koke lokho singaphezu kwabahluli ngaye owasithandako .
45008038	Nje-ke ngineqiniso lokobana akunalitho , nanyana kungaba kukufa , kuphila , ziingilozi , babusi , zizinto ezikhona , zizinto ezizakubakhona , mibuso ,
45008039	kuphakama , kuzika , nanyana kungaba yini edaliweko ezasihlukanisa nethando lakaZimu kuKrestu Jesu iKosethu .
45009001	Ngikhuluma iqiniso kuKrestu , angirhwayi amanga ; nonembezami uyakuqinisa lokho ngoMoya oCwengileko ,
45009002	nangisithi nginokudabuka okukhulu nobuhlungu obungapheliko ehliziyweni yami .
45009003	Ngitjho ngombana bengingafisa bona mina ngokwami ngithukwe bengijutjwe kuKrestu ngebanga labazalwana bami , iye iinhlobo zami ngenyama .
45009004	Bona bama-Israyeli , baphiwe ukwenziwa abantwana bakaZimu , iphazimulo , iimvumelwano , ukunikelwa umthetho , ukulotjha kanye neenthembiso .
45009005	Bayinzalo yabokhokho lapha kuvela khona uMesiya ngokwenyama , ongikho koke , obusiswe nguZimu isiphelani . Amen .
45009006	Akusingathi ilizwi lakaZimu lihlulekile ngombana akusiwo woke ama-Israyeli angewakwa-Israyeli mbala .
45009007	Begodu akusibo boke abantwana baka-Abrahamu abaziinzukulwana zakhe zamambala , kodwana “ iinzukulwana zakho zizokuthiyelelwa ngo-Isaka . ”
45009008	Lokhu kutjho bonyana abantwana bakaZimu akusibo benyama kodwana bantwana besithembiso ababalelwa eenzukulwaneni
45009009	ngombana nakhu okwatjhiwo sithembiso : “ Ngesikhathi esifaneleko , ngaso lesisikhathi ngizakubuya , begodu noSara uzabe sele anendodana . ”
45009010	Akugcini lapho kwaphela , nakuRabega kwenzeka soneso lokha nagade azithwele abantwana bendoda yinye , engukhokho wethu u-Isaka .
45009011	Khonapho kwathi bangakabelethwa namkha benze nanyana yini ehle namkha embi ( ukuze umnqopho kaZimu wokukhetha uragele phambili
45009012	ingasi ngokwemisebenzi kodwana ngokubizwa kwakhe ) uRabega watjelwa kwathiwa : “ Omkhulu uzakukhothamela omncani ” ,
45009013	njengombana umtlolo uthi : “ UJakopo ngamthanda , kodwana u-Esewu ngamlahla . ”
45009014	Alo , sizakuthini na ? Sizakuthi uZimu akakalungi ? Awa , nakanye !
45009015	Angithi wathi kuMosi : “ Ngizokurhawukela engimrhawukelako , ngizwele engimzwelako . ”
45009016	Yeke akuyi ngentando yomuntu namkha ngamandlakhe , kodwana kuya ngomusa kaZimu
45009017	ngombana umtlolo uthi kuFaro : “ Ngakwenyusela khona lokhu kobana ngiveze amandlami ngawe nokobana ibizo lami libatjazwe kilo loke iphasi . ”
45009018	Yeke urhawukela afuna ukumrhawukela , enze bukhuni afuna ukumenza bukhuni .
45009019	Wena-ke uzakuthi kimi : “ Alo-ke , usasolelani na ? Ngubani ongajamelana nentando yakhe na ? ”
45009020	Kodwana ungubani-ke wena kobana ungaphendulana noZimu na ? Okubunjiweko kungatjho njani kumbumbi ukuthi : “ Ungibumbeleni ngaba nje na ? ”
45009021	Umbumbi akanalo ilungelo phezu komdaka na ? Angithi ngawo umdaka lowo angabumba isitja esikhethekileko godu enze esinye esingakakhetheki ?
45009022	Sizakwazi ngani nakube uZimu , ngokuthanda ukubonisa ubukhali bakhe kanye nokwazisa amandlakhe , ubekezelele khulu ngesineke izitja afanele azithukuthelele , ezibekelwe ukubhujiswa na ?
45009023	Sizakwazi ngani bona mhlambe wenze lokho ukuze kuthi lezo azibekele umusa , iye lezo azilungiselele umusa phambilini , azazise umnono wephazimulwakhe ayilungiselela zona na ?
45009024	Iye , kufaka ngitjho nathi asibizileko , ingasi hlangana namaJuda kwaphela kodwana naphakathi kwabatjhili .
45009025	Kunjengobana asitjho kuHosiya : “ Abantu ebekungasibo bami , ngizababiza bona ngebami , naloyo obekangathandeki ngithi ‘ unguthandiwe ’ . ” “ ‘ Anisibo abantu bami , ’ lapho bazakubizwa bona babantwana bakaZimu ophilako . ”
45009026	“ Nendaweni lapho kwathiwa kibo , “ ‘ Anisibo abantu bami , ’ lapho bazakubizwa bona babantwana bakaZimu ophilako . ”
45009027	U-Isaya umemezela ngo-Israyeli uthi : “ Nanyana isibalo sama-Israyeli besingangetjhwabatjhwaba yelwandle , misalela kwaphela ezakusindiswa .
45009028	Ngombana uSomnini uzosiphetha isigwebo sakhe ephasinapha ngokurhaba nangokuphelelisa . ”
45009029	Kunjengombana u-Isaya atjhwile ngaphambilini ukuthi : “ Nakube uSomnini uMninimandla woke ubengakasitjhiyeli isizukulwana , besizokuba njengeSodoma , sifane neGomora . ”
45009030	Alo , sizakuthini na ? Abatjhili abangazange batjhabatjhekele ukulungisiswa , bakufumene , okutjho ukulungisiswa ngokukholwa ,
45009031	kodwana ama-Israyeli ebegade atjhabatjhekela ukulungisiswa ngomthetho , azange aphumelele ukuthobela umthetho lowo .
45009032	Ngebanga lani na ? Ngebanga lokobana angazange akutjhabatjhekele ngokukholwa kodwana kwaba inga kungokwezenzo zawo . Akhutjwa elitjeni elisikhubekiso ,
45009033	njengombana kutlolwe kwathiwa : “ Qalani , ngibeka eZiyoni , ilitje elizokwenza abantu bakhubeke , idwala elizobenza bawe , nje-ke loyo okholwa kuye , angeze ajabhiswa . ”
45010001	Bazalwana bami , isifiso sehliziywami kanye nomthandazwami kuZimu kukobana ama-Israyeli asindiswe .
45010002	Ngingafakaza bonyana anetjisakalo ngoZimu , kodwana akanawo umkhanyo .
45010003	Ngokungayeleli kwawo ukulunga okuvela kuZimu , afuna ukuzenzela kwawo , azange azinikele ekulungeni kwakaZimu .
45010004	Isiphetho somthetho nguKrestu ukuze kube nokulungisiswa kwabo boke abakholwako .
45010005	UMosi uhlathulula ukulunga okuza ngomthetho bunje : “ Umuntu owenza izintwezi uzokuphila ngazo . ”
45010006	Kodwana ukulunga okuvela ngokukholwa kuthi : “ Ungadlumbani uthi , ‘ Ngubani ozakwenyukela ezulwini na ? ’ ” ( okutjho bona ayokwewula uKrestu ) ,
45010007	“ namkha udlumbane uthi , ‘ Ngubani ozakwehlela kabafileko na ? ’ ” ( okutjho bona ayokwenyusa uKrestu ekufeni ) .
45010008	Kodwana kuthini na ? Kuthi : “ Ilizwi lihlanu kwakho , lingemlonyenakho nangehliziywenakho . ” Iye , ilizwi lokukholwa esilitjhumayelako .
45010009	Lokha nawuvuma ngomlomakho bona uJesu uyiKosi , bewukholwe ngehliziywakho bona uZimu wamvusa kabafileko , uzokusindiswa
45010010	ngombana ukholwa ngehliziyo , ulungisiswe ; uvume ngomlomo , usindiswe .
45010011	Umtlolo uthi : “ Loyo okholwa kuye akasoze arhubutjhwa . ”
45010012	Akunamehluko phakathi komJuda nomGirigi ngombana uSomnini unguSomnini wabo boke begodu unesisa kibo boke ababiza ibizo lakhe .
45010013	Nje-ke : “ Boke ababiza ibizo lakaSomnini bazokusindiswa . ”
45010014	Kodwana bangambiza njani nabangazange bakholwe kuye na ? Begodu bangakholwa njani kuye nabangazange khebezwe ngaye na ? Godu bazakuzwa njani ngaphandle kobana kube khona otjhumayela ngaye na ?
45010015	Bazokutjhumayela njani ngaye nakube abakathunywa na ? Njengombana kutloliwe kwathiwa : “ Maye zithandeka kangangani iinyawo zalabo abaletha iindaba ezimnandi ! ”
45010016	Kodwana akusibo boke abalalele umlayezwethu ngombana u-Isaya wathi : “ Somnini , ngubani okholwe umlayezwethu na ? ”
45010017	Nje-ke , ukukholwa kuvela ngokuzwa nokuzwa kuvela elizwini lakaKrestu .
45010018	Kodwana ngiyabuza-ke : Abakezwa na ? Mbala bezwile ngombana , “ Amaphimbo wabo azwakele ephasini loke ; namezwabo emaphethelweni womhlaba . ”
45010019	Godu ngiyabuza ngithi : “ U-Israyeli akakazwisisi na ? ” Kokuthoma uMosi uthi : “ Ngizonivusela isikhwele ngalabo abangasiso isizwe , nginithukuthelise ngesizwe esisidlhadlha . ”
45010020	U-Isaya ukhuluma ngesibindi uthi : “ Ngifunyenwe ngabangazange bangifune , ngaziveza kabangazange bangibawe . ”
45010021	Kodwana ngo-Israyeli uthi : “ Imini yoke ngilulele izandla zami ebantwini abangalaleliko nabanekani . ”
45011001	Nje-ke ngiyabuza ngithi : UZimu ulahle abantu bakhe na ? Awa , nakanye . Mina ngokwami ngimIsrayeli , isizukulwana saka-Abrahamu , ilunga lekoro kaBhenjamini .
45011002	UZimu akakalahli abantu bakhe ebekaseze abazi kwaphambilini . Anazi bona umtlolo uthini ngo-Elija na ? Angithi wamangalela ama-Israyeli kuZimu ngokuthi :
45011003	“ Somnini , babulele abaphorofidi bakho , bagiriza nama-aldarakho ; sekusele mina ngedwa , nje-ke bazumana nepilwami . ”
45011004	Kodwana yathini ipendulo kaZimu kuye na ? Angithi yathi : “ Ngizibulungele abaziinkulungwana ezilikhomba abangazange bakhothamele uBhali . ”
45011005	Kusesenjalo nanamhlanjesi , kunemisalela ekhethwe ngomusa .
45011006	Kodwana nakube kungomusa , khona-ke akusese ngenca yemisebenzi , nakungasinjalo umusa awusazokuba mumusa .
45011007	Alo , sizakuthini na ? U-Israyeli wahluleka ukufumana lokho ebegade akufuna . Abakhethiweko bona bakufumana , kodwana inengi lenziwa laba likhuni ,
45011008	njengombana kutloliwe kwathiwa : “ UZimu wabanikela ummoya wobuthongo , amehlo angaboniko neendlebe ezingezwako bekube kunamhlanjesi . ”
45011009	NoDavida uthi : “ Itafula labo alibe sisifu nesirarejo , iye , isiqabo nesikhubekiso kibo !
45011010	Amehlwabo akafiphazwe ukuze angaboni , imihlana yabo ayihlale ibhesile . ”
45011011	Godu ngabuza ngathi : Bakhutjiwe bebabhusukela phasi na ? Awa , nakanye ! Kodwana ngokukhutjwa kwabo , ukusindiswa kuze kabatjhili ukuze kuvuselwe u-Israyeli isikhwele .
45011012	Kodwana nakube ukuphambeka kwabo kumnono wephasini , nokuhlulwa kwabo kumnono kabatjhili , uzakuba ngangani-ke umnono ozakulethwa kupheleliswa kwabo !
45011013	Ngikhuluma nani nina abatjhili . Njengombana ngimpostoli wabatjhili nje , ngiyawazisa umsebenzi lo ,
45011014	ukuze ngivusele abantu bekhethu isikhwele , ngalokho ngisindise abanye babo .
45011015	Nakube ukulahlwa kwabo kukubuyisana kwabantu bephasi noZimu , kuzokuba yini-ke ukwamukelwa kwabo na ? Kghani kuzakuba kuphila kwabafileko na ?
45011016	Nakube ingcenye yehlama enikelwe njengesilumo icwengile , khona-ke ihlama yoke icwengile ; nakube umrabhu ucwengile , khona-ke neengala zicwengile .
45011017	Kodwana nakube iingala ezithileko bezephuliwe , kwathi wena olihlumela le-oliva yemmangweni , wahlonyelelwa esikhundleni sazo , wahlanganyela emrajini onothileko womuthi we-oliva ,
45011018	ungazikhukhumezi eengalenezo . Nakube uyazikhukhumeza , khumbula bonyana akusuwe othwele umrabhu kodwana mrabhu othwele wena .
45011019	Uzakuthi : “ Kwaquntwa iingala ukuze kuhlonyelelwe mina . ”
45011020	Iye , lokho kuliqiniso . Zaquntwa ngebanga lokungakholwa kwazo , kodwana wena ujame ngebanga lokukholwa kwaphela . Nje-ke ungazikhukhumezi , kodwana jama ngokwesaba .
45011021	Nakube uZimu azange ababalele iingala zemvelo , nawe angeze akubabalela .
45011022	Qalani-ke ukulunga nobukhali bakaZimu : ubukhali bukilabo abawileko , kodwana umusa ukuwe kwaphela nawuragela phambili ngokuphila ekulungeni kwakhe ; nakungasinjalo nawe uzakuquntwa .
45011023	Ngitjho nalabo abamaJuda nakube abaphikeleli ekungakholwini kwabo , bazakuhlonyelelwa ngombana uZimu unamandla wokubahlomelela godu .
45011024	Nakube uquntwe kilokho okumumuthi wama-oliva wommango ngemvelo bewahlonyelelwa emthini wama-oliva otjaliweko , ngokuphambene nemvelo , kuzokuba kangangani-ke eengaleni zemvelo lezi nazibuye zihlonyelelwe emthinazo wama-oliva na ?
45011025	Angithandi bazalwana bona ningabi nelwazi ngefihlakalo le ukuze ningakhohliseki : ukukhunyalala kwehlele ingcenye ka-Israyeli kufikela lapha isibalo esipheleleko sabatjhili singena khona soke .
45011026	Nje-ke woke u-Israyeli uzokusindiswa njengombana kutloliwe kwathiwa : “ EZiyoni kuzakuvela uMsindisi ; afike aqede ukungalungi kuJakopo .
45011027	Lesi-ke sivumelwano sami nabo , lokha nangisusa izono zabo . ”
45011028	Mayelana nevangeli-ke amaJuda azizitha ngebanga lenu , kodwana ngokokukhethwa , athandiwe ngebanga labobamkhulwawo
45011029	ngombana uZimu nakupha izipho , nalokha nakubizileko , akabuyi akwemuke .
45011030	Njengombana nakhe naba ngabangalaleli uZimu , namukeliswe umusa ngebanga lokungalaleli kwabo ,
45011031	nabo-ke babe ngabangalaleliko ukuze nabo bamukeliswe umusa ngebanga lomusa kaZimu kini .
45011032	UZimu uvalele boke abantu ekungalalelini ukuze abe nomusa kibo boke .
45011033	Maye , uzike kangangani umnono wokuhlakanipha kanye nelwazi lakaZimu ! Iingwebo zakhe aziphenyeki , neendlela zakhe azilemukeki .
45011034	Njengombana umtlolo ocwengileko uthi : “ Ngubani owakhe wazi umkhumbulo kaSomnini ? Ngubani owakhe waba mluleki wakhe na ?
45011035	Ngubani owakhe wamupha isipho ukuze naye aphiwe na ? ”
45011036	Ngambala zoke izinto zavela kuye , zavela ngaye begodu zingezakhe . Akube kuye idumo ngokungapheliko ! Amen .
45012001	Nje-ke bazalwana , ngebanga lesirhawu sakaZimu ngiyanirabhela bonyana ninikele imizimba yenu ibe mihlabelo ephilako , ecwengileko nethandekako kuZimu . Lokhu kukulotjha kwenu okwamukelekako .
45012002	Ningaziphathi njengokwemikhuba yephaseli , kodwana tjhugululwani ngokwenziwa kabutjha emikhumbulweni yenu ukuze nikghone ukuhlukanisa okuyintando kaZimu ; okuhle , okwamukelekako nokupheleleko .
45012003	Ngomusa engiwuphiweko ngithi kini noke : Ningaziphatheli phezulu ngaphezu kwalokho eningikho , kodwana ziphatheni ngokuzigoba ukuya ngokwesilinganiso sokukholwa enikuphiwe nguZimu .
45012004	Njengombana emzimbeni munye sinamalungu amanengi , ngokunjalo amalungu lawo akenzi umsebenzi ofanako woke njalo .
45012005	Nje-ke thina esibanengi emzimbeni munye kuKrestu , ngamunye ngamunye simalunga womunye nomunye .
45012006	Sinezipho ezahlukeneko ukuya ngokomusa esiwuphiweko . Ophiwe ukuphorofida , akaphorofide ngokwesilinganiso sokukholwa kwakhe ;
45012007	ophiwe ukusebenza , akasebenze ; ophiwe ukufundisa , akafundise ;
45012008	ophiwe ukuyala , akayale ; ophiwe ukupha , akaphe ngokungagodli ; ophiwe ukurhola , akarhole ngokukhuthala nophiwe ukurhawukela abanye , akakwenze ngethabo .
45012009	Ithando alibe ngelamambala ; nyenyani ubumbi , nikakarele kokuhle .
45012010	Thandanani khulu ngethando lobuzalwana , niphalisane ngokuhloniphana .
45012011	Ningatlhayelelwa yitjisakalo kodwana hlalani nivutha emmoyeni , nilotjhe iKosi .
45012012	Thabani ethembeni , nibekezele eenhluphekweni , nikhuthale emthandazweni .
45012013	Hlanganyelani eendingweni zabacwengileko , niphathe kuhle abayeni .
45012014	Busisani labo abanizumako , iye , babusiseni ningabanikeleli .
45012015	Thabani kanye nalabo abathabileko , nilile kanye nalabo abalilako .
45012016	Philisanani ngokuzwana , ningazikhukhumezi , kodwana zimanyaniseni nabathobekileko . Ningazenzi inga nihlakaniphe ukudlula lokho eningikho .
45012017	Ningabuyiseli ubumbi ngobumbi , kodwana nakani okuhle phambi kwabo boke abantu .
45012018	Nakukghonekako ngokusemandlenenu , philisanani ngokuthula nabo boke abantu .
45012019	Bazalwana ningazibuyiseleli , kodwana nikelani itukuthelo kaZimu ithuba ngombana kutloliwe kwathiwa : “ Ukubuyiselela kungokwami , ngizokubuyiselela . ” Kutjho uSomnini .
45012020	Esikhundleni salokho , umtlolo uthi : “ Nakube isitha sakho silambile , siphe ukudla sigome ; nakube somile , siphe amanzi sisele . Ngokwenza njalo , uzabe inga udindela amalahle avuthako ehlokwaso . ”
45012021	Ungabindwa bubumbi kodwana wena kumele ubinde ubumbi ngobuhle .
45013001	Akube ngiloyo naloyo athobele ababusi ngombana awukho umbuso ongaveli kuZimu . Imibuso ekhona le ibekwe nguZimu .
45013002	Nje-ke nanyana ngubani ophikisana namandla wombuso , uphikisana nalokho okujanyiswe nguZimu . Labo abaphikisako bazakufumana isigwebo .
45013003	Ababusi abesabeki kilabo abaziphethe kuhle kodwana besabeka kilabo abaziphethe kumbi . Ungathanda bona ungabi nevalo nawubona isiphathimandla na ? Khona-ke yenza okulungileko , sizakudumisa
45013004	ngombana umbusi uyinceku kaZimu ukuze kube kuhle kuwe . Kodwana nawenza okumbi , uzokuphila ngevalo ngombana umbusi akayiphatheli ilize isabula . Uyinceku kaZimu kobana ahlunguphaze labo abenza ubumbi .
45013005	Ngesizathweso-ke kufanele umuntu azithobe , ingasi ngokwesabela ukuhlunguphazwa kwaphela kodwana nangebanga lakanembeza .
45013006	Kungakho nikhupha nemithelo nje , ngombana ababusi baziinsebenzi zakaZimu eziqalene nomsebenzi wona lo .
45013007	Banikeleni koke okubafaneleko , khuphani umthelo kofanelwe mthelo , ingeniso kofanelwe lingeniso , ihlonipho kofanelwe yihlonipho nedumo kofanelwe lidumo .
45013008	Ningabi nomlandu wokubamba umuntu ilitho , ngaphandle komlandu wokuthandana ngombana loyo othanda omunye sele awuzalisile umthetho ngokwenza njalo .
45013009	Imiyalo ethi : “ Ungahlobongi , ungabulali , ungebi , ungafisi komunye ” kanye neminye imiyalo ekhona , ihlanganiswe yoke emyalweni owodwa othi : “ Thanda umakhelwanakho njengombana uzithanda wena . ”
45013010	Ithando alimtjhapheli umakhelwana , ngalokho ithando likuzaliseka komthetho .
45013011	Yenzani lokhu ngokuzwisisa isikhathi sanje . Isikhathi sesifikile sokobana nivuke ebuthongweni benu ngombana isindiswethu sele iseduze khulu kunangesikhathi esathoma ukukholwa ngaso .
45013012	Ubusuku sebuyadlula , ukukhanya sekutjhidele . Yeke asibekeleni ngeqadi izenzo zobumnyama , sihlome iinkhali zokukhanya .
45013013	Asiziphatheni ngokuhloniphekileko njengemini , kungabi ngokurhiribidela nokudakwa , kungabi ngobufebe nangamanyala begodu kungabi ngokucabana nangomona .
45013014	Esikhundleni salokho , yembathani iKosi uJesu Krestu , ninganikeli inyama ithuba lokwanelisa iinkanuko zayo .
45014001	Yamukelani loyo onokukholwa okutekatekako ngaphandle kokumgweba ngokunande niphikisana naye .
45014002	Ukukholwa komuntu omunye kumvumela bona agome nanyana yini , kodwana omunye onokukholwa okutekatekako uzigomela imirorho kwaphela .
45014003	Umuntu ogoma koke akangamqaleli phasi loyo okhethako . Naloyo ongagomi koke angamgwebi loyo osogoma yoke into ngombana naye uZimu umamukele .
45014004	Ungubani-ke wena bona ungazokugweba inceku yomunye umuntu na ? Ukujama nokuwa kwayo kukumniniyo . Izakujama ngombana iKosi inamandla wokuyenza bona ijame .
45014005	Omunye umuntu uthi ilanga elinye liqakathekile kunelinye , omunye uthi woke amalanga ayafana . Ngiloyo naloyo akazanelise ehliziywenakhe .
45014006	Loyo onelanga alihloniphako , ulihloniphela ukudumisa iKosi . Naloyo ogoma inyama , uyigomela iKosi ngombana uthokoza uZimu . Naloyo ongagomiko , lokho ukwenzela iKosi begodu uthokoza uZimu .
45014007	Akakho noyedwa wethu oziphilelako , kanti-ke godu akakho noyedwa ozifelako
45014008	ngombana nasiphilako , siphilela iKosi nalokha nasifako sifela iKosi . Nje-ke nanyana siyaphila namkha siyafa , singebeKosi .
45014009	Ngesizathweso uKrestu wafa , wabuye waphila godu ukuze abe yiKosi yabafileko nabaphilako .
45014010	Alo , umgwebelani-ke umfowenu na ? Namkha kubayini uqalela umfowenu phasi na ? Soke nje sizokujama phambi kwesihlalo sokugweba sakaZimu
45014011	ngombana kutloliwe kwathiwa : “ Ngizifunga ngokwami . ” Kutjho uSomnini . “ Woke amadolo azokuguqa phambi kwami namalimu woke adumise uZimu . ”
45014012	Nje-ke omunye nomunye wethu uzoziphendulela kuZimu .
45014013	Nje-ke asiliseni ukugwebana , kodwana endaweni yalokho tjhugululani imikhumbulwenu , ningabeki isiqabo namkha isisitho endleleni yomfowenu .
45014014	Ngiyazi begodu ngikholisekile eKosini uJesu bonyana akunanto esilaphele ngokwayo , kodwana iba ngesilapheleko kiloyo ocabanga bonyana isilaphele .
45014015	Nakube umzalwana wakho ukhubekiswa ngilokho okugomako , khona-ke awusakhambi ethandweni . Ungavumeli bona lokho okugomako kubhubhise loyo amfelako uKrestu .
45014016	Yeke ukulunga kwakho akungathathwa njengobumbi
45014017	ngombana umbuso kaZimu awusi kugoma nokusela , kodwana kulunga , kuthula nokuthokoza kuMoya oCwengileko .
45014018	Nje-ke loyo olotjha uKrestu , wamukelekile kuZimu begodu nabantu bayamvuma .
45014019	Ngalokho-ke asirhulupheleni lokho okuletha ukuthula nokwakhana .
45014020	Ungatjhabalalisi umsebenzi kaZimu ngebanga lokudla . Iye , ije koke ukudla kuhlwengile , kodwana akukalungi kobana wena uwise abanye ngalokho okugomako .
45014021	Kuhle ukuzigoba ungagomi inyama , ungaseli iwayini namkha ungenzi nanyana yini ezokubangela bona umzalwana wakho akhubeke .
45014022	Ukukholwa onakho akube yindabakho noZimu . Babusisiwe labo abanganasizathu sokuzilahla ngebanga lalokho abakubona kukuhle .
45014023	Kodwana labo abazazako bayalahlwa nakube bayagoma ngombana nabenza njalo bakhombisa ukungakhambi ngokukholwa . Nanyana yini engaveli ekukholweni isisono .
45015001	Thina esidzimeleleko kufanele sinyamezelele ukuhluleka kwabatekatekako , singazithabisi thina sodwa .
45015002	Ngiloyo naloyo wethu akathabise umakhelwanakhe , kube kuhle kuye , naye akheke .
45015003	UKrestu azange azithabise yena kwaphela , kodwana njengombana kutloliwe kwathiwa : “ Iinhlamba zabakuthukako , ziwele phezu kwami . ”
45015004	Koke okwatlolwa ngaphambilini kwatlolelwa ukusifundisa ukuze kuthi ngokunyamezela nangokukhuthazeka kwemitlolo , sibe nethemba .
45015005	Sengathi uZimu wokubekezela newokukhuthazeka anganipha ukuphilisana ngokuzwana ngokukaKrestu Jesu
45015006	ukuze kuthi ngahliziyonye nangelizwi linye nidumise uZimu , uYise weKosethu uJesu Krestu .
45015007	Yamukelanani njengombana uKrestu anamukela ukuze kudunyiswe uZimu .
45015008	Ngiyanitjela ngithi uKrestu waba yinceku yabasokileko ngebanga leqiniso lakaZimu ukuze aqinise iinthembiso ezanikelwa abokhokho ,
45015009	nokobana abatjhili badumise uZimu ngebanga lesirhawu sakhe njengombana kutloliwe kwathiwa : “ Nje-ke ngizakudumisa Somnini , hlangana nezizwe ; ngibhine iingoma zokudumisa ebizweni lakho . ” “ Thabani nina abatjhili nikanye nabantu bakhe . ” “ Dumisani uSomnini , noke nina abatjhili ; abantu boke abamdumise . ” “ Ipande yakaJese izakuza , iye , loyo ophakamela ukubusa abatjhili . Abatjhili bazakuba nethemba kuye . ”
45015010	Godu uthi : “ Thabani nina abatjhili nikanye nabantu bakhe . ”
45015011	Godu kwathiwa : “ Dumisani uSomnini , noke nina abatjhili ; abantu boke abamdumise . ”
45015012	Godu umphorofidi u-Isaya wabuye wathi : “ Ipande yakaJese izakuza , iye , loyo ophakamela ukubusa abatjhili . Abatjhili bazakuba nethemba kuye . ”
45015013	Sengathi uZimu wethemba anganizalisa ngethabo loke kanye nokuthula ekukholweni ukuze nande ethembeni , ngamandla kaMoya oCwengileko .
45015014	Ngizizwa nginethemba ngani bazalwana bami kobana nina ngokwenu nizele beniphelele ngelwazi nelemuko begodu niyakwazi ukuyalana .
45015015	Nokho-ke nginitlolele ngesibindi kamanye amaphuzu ngokunikhumbuza ngebanga lomusa engiwuphiwe nguZimu
45015016	kobanyana ngibe yinceku kaKrestu Jesu kabatjhili . Ngiphiwe umsebenzi wobuphristi bona ngimemezele ivangeli lakaZimu ukuze abatjhili babe mnikelo owamukelekako kuye , bacwengiswe ngoMoya oCwengileko .
45015017	Yeke ngiyazigqaja kuKrestu Jesu emsebenzinami engiwenzela uZimu .
45015018	Ngalokho angizukuvelela , ngikhulume ngananyana yini ngaphandle kwalokho uKrestu akwenze ngami kobana ngizuze ukuzithoba kwabatjhili ngamezwi nangezenzo ,
45015019	ngamandla weembonakaliso nemikarisomraro , ngamandla kaMoya kaZimu ukuze ngitjhumayele ivangeli lakaKrestu ukusuka eJerusalema ukuya mazombe ne-Iluriko .
45015020	Bekuseze kuyitjisakalo yami ukutjhumayela ivangeli lapha uKrestu angakaziwa khona ukuze ngingakheli esisekelweni somunye
45015021	njengombana umtlolo usithi : “ Labo abangazange khebatjelwe ngaye bazakubona nalabo abangazange khebezwe ngaye bazakulemuka . ”
45015022	Ngilokho-ke ebekuseze kungibamba kanenginengi ukuza kini .
45015023	Kodwana kwanjesi , njengombana kungasekho indawo ekumele ngisebenze kiyo eemfundenezi nje , begodu njengombana sele kuminyaka eminengi ngiseze ngihlulukela ukuza kini ,
45015024	ngihlela ukuzonibona lokha nangiya eSipeyini . Nginethemba lokobana ngizazonibona nangidlulako nginikhombele bona ningisize ekhambeni lami lapho nasele ngihlezahlezi nani isikhatjhana .
45015025	Nokho-ke khona nje ngisaya eJerusalema ukuyokusiza abacwengileko lapho
45015026	ngombana bathaba kwamambala beMasedoniya nebe-Arhaya ukubuthelela umnikelo wokusiza abadududu eJerusalema .
45015027	Bakuthabela khulu ukwenza lokho begodu ngambala bebafanele babenzele ngombana nakube abatjhili bahlanganyela eembusisweni zamaJuda zakaMoya , kumele bahlanganyele namaJuda eembusisweni zabo zenyama .
45015028	Nje-ke nasele ngiwuqedile umsebenzi lo , begodu sele ngiqinisekisile bonyana bafunyana iinthelo lezi , ngizokuya eSipeyini ngidlule nginibona .
45015029	Ngiyazi bona lokha nangiza kini , ngizokuza ngokuphelela kwesibusiso sakaKrestu .
45015030	Ngiyanincenga bazalwana , ngeKosi yethu uJesu Krestu nangethando lakaMoya kobana nihlanganyele nami ekutjhabatjhekeni kwami ngokungithandazela kuZimu .
45015031	Iye , thandazani bonyana ngiphephe kabangakholwako eJudiya nokobana umsebenzami eJerusalema wamukeleke kabacwengileko lapho
45015032	ukuze kuthi ngentando kaZimu , ngize kini ngethabo ngiphumule kanye nani .
45015033	Sengathi uZimu wokuthula angaba nani noke . Amen .
45016001	Ngiyambuka kini udadwethu uFuwebe , oyinceku yebandla leKhengirheriya .
45016002	Ngibawa bona nimamukele eKosini njengokufanele abacwengileko , nimsize ngakho koke angahle akudinge kini ngombana ube lisizo elikhulu kabanengi , nakimi .
45016003	Ngilotjhiselani kuPriska no-Akuyila , ababasebenzi kanye nami kuKrestu Jesu ,
45016004	ababeka ipilwabo engozini ngebanga lami . Akusimi ngedwa obathokozako kodwana namabandla woke wabatjhili ayabathokoza .
45016005	Ngilotjhiselani nebandleni elihlanganyela emzini wabo . Yeningilotjhisele nemnganini wami othandekako u-Epayinetosi okwaba nguye umuntu wokuthoma esifundeni se-Asiya owatjhugulukela kuKrestu .
45016006	Lotjhisani nakuMariya , owanisebenzela kabudisi .
45016007	Lotjhisani u-Andronikha noJuniyasi abaziinhlobo zami ebengibotjhwe nabo . Baziwa khulu hlangana nabapostoli ngombana bona batjhugulukela kuKrestu qangi kunami .
45016008	Ningilotjhisele ku-Ampliyatusi , engimthanda khulu eKosini .
45016009	U-Uribanosi osisebenzi kanye nathi kuKrestu naye nimlotjhise kanye nomngani othandekako uStarhisi .
45016010	Lotjhisani u-Aphelesi ozizinywe bewamukeleka kuKrestu . Lotjhisani nakebomndeni ka-Aristobulusi
45016011	nakuHerodiyona isihlobo sami . Nilotjhise nakebomndeni kaNarikisu abaseKosini .
45016012	Ningilotjhisele nakuTrayifina noTrayifosa abaziinsebenzi eKosini . Ningakhohlwa uPherisisi othandekako naye osebenza nzima eKosini .
45016013	Ngilotjhiselani kuRufusi okhethiweko eKosini nakunina obekaseze angumma nakimi .
45016014	Ningilotjhisele ku-Asugikritusi , uFlegoni , uHerimesi , uPatrobhasi , uHerimasi kanye nabazwalana abanabo .
45016015	Lotjhisani uFilologosi , uJuliya , uNeriyusi nodadwabo , u-Olimpasi nabo boke abacwengileko abakanye nabo .
45016016	Lotjhisanani ngokukhethekileko . Amabandla woke kaKrestu ayanilotjhisa .
45016017	Ngiyanincenga bazalwana bona nibayelele labo ababanga ukwahlukana bese banibekela iinqabo endleleni yenu eziphikisana nesifundo enisifundileko . Khambelani kude nabo
45016018	ngombana abantu abanjalo abalotjhi iKosethu uKrestu , kodwana balotjha izisu zabo .
45016019	Boke sebezwile ngokuzithoba kwenu , nje-ke ngithabe khulu kwamambala ngani . Kodwana ngithanda bona nihlakaniphe kokuhle , nibe msulwa kokumbi .
45016020	Akusesekude bona uZimu wokuthula aqhoboze uSathana ngaphasi kweenyawo zenu . Sengathi umusa weKosi yethu uJesu ungaba nani .
45016021	Uyalotjhisa kini uThimothi esibambisene naye kanye noLukiyasi , uJasoni noSosipatrosi abaziinhlobo zami .
45016022	Mina Teritiyusi omtloli wencwadi le , ngiyanilotjhisa eKosini .
45016023	UGayusi osiphethe kuhle khulu nebandla loke lapha , naye uyalotjhisa . U-Erastusi omphathisikhwama wedorobhenapha kanye nomzalwana wethu uKwaritosi nabo bayalotjhisa .
45016024	Sengathi umusa weKosi yethu uJesu Krestu ungaba nani noke . Amen .
45016025	Kuye onamandla wokuniqinisa ngevangeli lami kanye nokutjhunyayelwa kwakaJesu Krestu , ngokwesambulo sefihlakalo ebeyiseze ifihlakele kusukela ekadeni ,
45016026	kodwana kwanjesi esele yembuliwe bekwathi ngemitlolo yabaphorofidi , yaziswa kizo zoke izizwe ukuya ngomyalo kaZimu wanini nanini , ukuletha ukuzithoba kokukholwa ,
45016027	iye , kuye okunguye yedwa uZimu ohlakaniphileko , akube lidumo isiphelani ngoJesu Krestu ! Amen .
46001001	UPowula obizelwe ekubeni mpostoli kaKrestu Jesu ngokwentando kaZimu kanye nomfowethu uSosithenesi ,
46001002	kilo ibandla lakaZimu eKorinte , kilabo abacwengisiweko kuKrestu Jesu bebabizelwa ekucwengeni , bakanye nabo boke abakizo zoke iindawo , ababiza ibizo leKosi uJesu Krestu oyiKosabo neyethu :
46001003	Akube kini umusa nokuthula okuvela kuZimu uBaba neKosini uJesu Krestu .
46001004	Ngihlala ngimthokoza uZimu ngani ngebanga lomusa wakhe eninikelwe wona kuKrestu Jesu ,
46001005	ukuze kuthi ezintweni zoke ninjinge ngokwekulumo nangelwazi lenu loke
46001006	ngombana ubufakazi bethu ngoKrestu baqiniswa kini .
46001007	Ngalokho azange nitlhayelelwe ngitjho nangesisodwa isipho sakaMoya ekulindeni kwenu ngokuncama ukubonakaliswa kweKosi uJesu Krestu .
46001008	IKosi izoniqinisa bekube sekupheleni ukuze ningabi nomlandu ngelanga leKosi yethu uJesu Krestu .
46001009	Uthembekile uZimu owanibizela ebudlelwaneni neNdodana yakhe , uJesu Krestu iKosi yethu .
46001010	Ngiyanirabhela bazalwana ngebizo leKosi yethu uJesu Krestu bona noke nivumelane ukuze kungabikhona ukwahlukana phakathi kwenu . Bumbanani ngokupheleleko ngomkhumbulo munye nangombono munye .
46001011	Ngitjho ngombana bazalwana bami , ngibikelwe yindlu kaRhilowesi bona kukhona ukunghwarana phakathi kwenu .
46001012	Kuthiwa omunye nomunye wenu ukhuluma kwakhe uthi : “ Mina ngingewakaPowula ” , omunye athi : “ Mina ngingewaka-Apholo ” , omunye athi : “ Mina ngingewakaKhefasi ” , omunye athi : “ Mina ngingewakaKrestu ” .
46001013	Kghani uKrestu lo sele ahlukaniswe phakathi na ? UPowula wakhe wanifela esiphambanweni ? Nabhajadiswa ebizweni lakaPowula na ?
46001014	Nanje ngiyamthokoza uZimu ngombana azange ngibhabhadise namunye wenu ngaphandle kwakaKrisposi noGayusi .
46001015	Ngalokho akungabikhona noyedwa ozahle asithi batjho wabhajadiswa ebizweni lami .
46001016	Iye , ngabhabhadisa nomndeni kaStefana , ngaphezu kwalokho-ke angikhumbuli ngibhabhadisana nabanye abantu .
46001017	UKrestu azange angithume bona ngizokubhabhadisa kodwana bona ngitjhumayele ivangeli , ingasi ngamezwi wokuhlakanipha kwabantu ukuze isiphambano sakaKrestu singakghuthulwa amandla waso .
46001018	Umlayezo wesiphambano ubudlhadlha kilabo ababhubhako , kodwana kithi esisindiswako umamandla kaZimu .
46001019	Ngitjho ngombana umtlolo uthi : “ Ukuhlakanipha kwezazi ngizokutjhabalalisa , ngidide ukulemuka kwabahlakaniphileko . ”
46001020	Alo , siphike-ke isihlakaniphi na ? Siphi isazimthetho ? Uphi umazizoke walesisikhathi na ? UZimu akakenzi ukuhlakanipha kwephaseli kwaba budlhadlha na ?
46001021	Njengombana ekuhlakanipheni kwakaZimu , iphasi ngokuhlakanipha kwalo alizange limazi , yeke kwamthabisa uZimu bona kuthi ngobudlhadlha obutjhunyayelwako asindise labo abakholwako .
46001022	AmaJuda afuna iimbonakaliso zemikarisomraro , amaGirigi wona afuna ukuhlakanipha ,
46001023	nanyana kunjalo thina sitjhumayela uKrestu abethelwe esiphambanweni ; okusiqabo emaJudeni nobudlhadlha kabatjhili ,
46001024	kodwana kilabo uZimu ababizileko , abamaJuda namaGirigi , sitjhumayela uKrestu omamandla kaZimu nokuhlakanipha kwakaZimu .
46001025	Ubudlhadlha bakaZimu buhlakaniphile kunokwazi kwabantu nobuthakathaka bakaZimu bunamandla kunamandla wabantu .
46001026	Khumbulani bona beninjani nanibizwako bazalwana . Inengi lenu beningakahlakaniphi ukuya ngokwesilinganiso sabantu ; beningasibanengi ebenikwazi ukukhuluma , beningasibanengi ebenibelethelwe ekuhloniphekeni .
46001027	UZimu wakhetha izinto ezibonakala zibudlhadlha emehlweni wephasi ukuhlazisa abahlakaniphileko ; uZimu wakhetha izinto zephaseli ezibuthakathaka ukuhlazisa abanamandla .
46001028	Iye , wakhetha lokho okuqalelwa phasi kwephaseli nokunyazekako , wakhetha nalokho okungekho ukuze achithe okukhona .
46001029	Ngalokho-ke akungabikhona noyedwa ozazigqaja phambi kwakhe .
46001030	Kungebanga lakhe kobana nibe kuKrestu Jesu kithi obe kuhlakanipha okuvela kuZimu , okutjho ukulunga kwethu , ukucwenga kanye nokuhlengwa kwethu
46001031	njengombana kutloliwe kwathiwa : “ Akuthi loyo ozikhakhazisako , azikhakhazise eKosini . ”
46002001	Lokha nangifika kini bazalwana , azange ngize ngobugagu bokukhuluma namkha ngokuhlakanipha nangimemezela ubufakazi bakaZimu kini
46002002	ngombana ngaqunta ukungazi ilitho ngaphandle kwakaJesu Krestu , iye , yena abethelwe esiphambanweni .
46002003	Ngize kini ngobuthakathaka nangokwesaba kanye nangokuqhaqhazela okukhulu .
46002004	Umlayezwami kanye nokutjhumayela kwami bekungasi ngamezwi wokuhlakanipha nayengako , kodwana bekuveza amandla kaMoya
46002005	ukuze ukukholwa kwenu kungadzimeleli ekuhlakanipheni kwabantu kodwana emandleni kaZimu .
46002006	Nokho-ke siyawukhuluma umlayezo wokuhlakanipha nasiphakathi kwabakhulileko , kodwana ingasi ukuhlakanipha kwephaseli namkha kwababusi besikhathesi , abazakubhubha baphele .
46002007	Awa , sikhuluma ukuhlakanipha okufihlakeleko kwakaZimu . Iye , ukuhlakanipha ebekufihliwe nalokho uZimu akubekele iphazimulwethu ngaphambi kokuthoma kwesikhathi .
46002008	Akakho ebabusini besikhathini lesi okulemukileko lokho ngombana nakube bebakulemukile , bebangekhe babethele iKosi yephazimulo .
46002009	Kodwana kutloliwe kwathiwa : “ Akunalihlo elakubonako , akunandlebe eyakuzwako , akunamkhumbulo owakubambako lokho uZimu akulungiselele labo abamthandako . ”
46002010	Ngalokho uZimu ukwambulile lokho kithi ngoMoyakhe .
46002011	Ngubani hlangana nabantu owazi imikhumbulo yomuntu ngaphandle kommoya womuntu ongaphakathi kwakhe na ? Ngokunjalo-ke , akunamuntu owazi imizindlo kaZimu ngaphandle kwakaMoya kaZimu .
46002012	Asikamukeli ummoya wephasi kodwana samukele uMoya obuya kuZimu ukuze sizwisise lokho uZimu asiphe khona ngesihle .
46002013	Ngilokho-ke esikukhulumako , kungasi ngamezwi esiwafundiswe ngokuhlakanipha komuntu kodwana ngamezwi esiwafundiswe nguMoya , sizwakalisa iqiniso ngamezwi kaMoya .
46002014	Umuntu onganaMoya akamukeli izinto ezivela kuMoya kaZimu ngombana zibudlhadlha kuye . Angeze azizwisise ngombana zizwisiswa ngokukaMoya .
46002015	Umuntu kaMoya uhlolisisa koke kodwana yena ngokwakhe akakhambi ngokuhlolwa babantu .
46002016	Ngitjho ngombana umtlolo uthi : “ Ngubani owakhe wazi umkhumbulo kaSomnini kobana angabe amfundise na ? ”
46003001	Eqinisweni bazalwana , bengingekhe ngakhuluma nani njengabantu bakaMoya , kodwana bengizakukhuluma nani njengabantu benyama , iye , abasesemasana kuKrestu .
46003002	Nganondla ngebisi , ingasi ngokudla okuqinileko ngombana beningakakulungeli . Iye , nanje anikakulungeli
46003003	ngombana nisesebabantu benyama . Ngitjho ngombana nakhu kusesekhona umona nokucabana phakathi kwenu . Anisibo benyama naninjalo na ? Anikaziphathi njengabantu abangakakhetheki na ?
46003004	Angithi omunye uthi : “ Mina ngingewakaPowula . ” Omunye athi : “ Mina ngingewaka-Apholo . ” Alo , anisibabantu abangakakhetheki naninjalo ?
46003005	Ubegade ayini-ke u-Apholo loyo ? UPowula yena uyini nje ? Angithi sebaziinceku nje enakholwa ngazo kwaphela njengombana iKosi yabapha ngamunye umsebenzabo !
46003006	Mina ngatjala imbewu , u-Apholo wayisezela , kodwana nguZimu owayikhulisako .
46003007	Nje-ke bobabili , otjalako nosezelako abasililitho kodwana nguZimu yedwa okhulisako .
46003008	Umuntu otjalako nosezelako banomnqopho munye , omunye nomunye uzokuvuzwa ukuya ngokomsebenzakhe .
46003009	Thina sisebenza ndawonye singebakaZimu , nina niyisimu kaZimu begodu nimumakho kaZimu .
46003010	Ngomusa uZimu angiphe wona , ngabeka isisekelo njengomakhi onekghono , nje-ke kukhona othileko owakhela phezu kwaso . Kodwana omunye nomunye kumele ayelele bona wakha njani .
46003011	Ngitjho ngombana akekho omunye ongabeka isisekelo ngaphandle kwaloyo osele asibekile , okunguJesu Krestu .
46003012	Nakube kukhona umuntu owakha phezu kwesisekelwesi , asebenzise igolide , isiliva , amatje abizako , iingodo , utjani namkha iinhlanga ,
46003013	umsebenzakhe uzokubonakaliswa ngalokho ongikho ngombana ilanga elikhethekileko lizowudalula . Uzokwambulwa ngomlilo begodu umlilo uzokuzizinya ubunjalo bomsebenzi womuntu .
46003014	Nangabe umsebenzi womuntu owakhelwe esisekelweni uyadzimelela , uzakwamukeliswa umvuzo .
46003015	Nakube uyatjha , uzakuloba ; nokho yena ngokwakhe uzakusinda kodwana abe njengomuntu ophunyurhe emalangabini .
46003016	Kghani anazi bona nina nilithempeli lakaZimu nokobana uMoya kaZimu uhlala ngaphakathi kwenu na ?
46003017	Loyo ochitha ithempeli lakaZimu , uZimu uzomchitha ngombana ithempeli lakaZimu licwengile .
46003018	Ningazikhohlisi . Nakube nanyana ngubani wenu udlumbana bona uhlakaniphile ngokwesilinganiso sesikhathesi , kumele abe sidlhadlha ukuze abe ngohlakaniphileko .
46003019	Ngitjho ngombana ukuhlakanipha kwephaseli kubudlhadlha phambi kwakaZimu ngombana kutloliwe kwathiwa : “ Ubamba abahlakaniphileko ebuqilini babo . ”
46003020	Umtlolo godu ubuye uthi : “ USomnini uyazi bona imikhumbulo yabahlakaniphileko ililize . ”
46003021	Yeke , akungasabakhona ukuzigqaja ngomuntu ngombana koke kungekwenu
46003022	nanyana kungaba nguPowula , u-Apholo , uKhefasi namkha iphasi , ukuphila , ukufa , isikhathi sanje namkha esizako ; koke kungekwenu .
46003023	Kodwana nina ningebakaKrestu noKrestu ungewakaZimu .
46004001	Kufanele kwazeke bona thina siziinceku zakaKrestu eziphathiswe iimfihlakalo zakaZimu .
46004002	Yeke kuyadingeka bona labo abaphathisiweko babonakalise ukuthembeka kwabo .
46004003	Kodwana kimi kuyinto encani bona ngingagwetjwa ngini namkha libandla labantu ; iye , nami ngokwami angizigwebi .
46004004	Unembeza wami akanaso isazela , nokho lokho akungenzi bona ngibe msulwa . YiKosi engigwebako .
46004005	Ngalokho-ke ningagwebi ilitho kungakafiki isikhathi , lindani bekufike iKosi . Yona izokuveza emkhanyweni koke okufihlwe ebumnyameni beyembule neenhloso zeenhliziyo zabantu . Ngesikhatheso uZimu uzokwamukelisa omunye nomunye ukuthokozwa okumfaneleko .
46004006	Nje-ke bazalwana , ngiqalise izintwezi kimi no-Apholo ngebanga lenu ukuze nifunde kithi lokho okutjhiwo sisitjho esithi : “ Ningaphambuki kilokho okutloliweko . ” Ngalokho-ke anisoze nakhetha umuntu oyedwa hlangana nabanye bese nizikhakhazisa ngaye .
46004007	Kanti ngubani onenza nehluke phakathi kwabanye na ? Yini eninakho eningazange nikwamukeliswe na ? Khona-ke nakube nikwamukele , kubayini nizigqaje kube ngathi anikamukeliswa na ?
46004008	Konjephana seniyasutha ! Senaba ziinjinga ! Senaba makhosi , iye ngaphandle kwethu ! Maye ngifisa kangangani bona thana sele nimakhosi ukuze sibe makhosi kanye nani !
46004009	Ngitjho ngombana kubonakala inga uZimu thina bapostoli usibeke embukisweni ekugcineni komlandelande njengabantu abagwetjelwe ukufa ekundleni . Senziwe amabono wephasi loke , weengilozi ngitjho newabantu .
46004010	Thina sesesiziindlhayela zakaKrestu , kodwana nina niziinhlakaniphi kuKrestu ! Thina sibuthakathaka , kodwana nina ninamandla ! Niyahlonitjhwa , thina siyanyazwa !
46004011	Bekube ngalesisikhathi siyalamba besibulawe mrhawu , simaratha , siphethwe kumbi , sibozulani ,
46004012	sisebenza nzima ngezandla zethu . Nasithukiwako siyabusisa ; nasizunywako siyakubekezelela lokho ;
46004013	nasiphudlhelwako siphendula ngokuthobeka . Bekube nje , siphenduke ifucufucu yephasi , iinzibi zelizwe .
46004014	Anginitloleli lokhu ngombana ngifuna ukuniphathisa iinhloni , kodwana ngifuna ukuniyelelisa njengabantwana bami engibathandako .
46004015	Sengitjho nanyana nineenkulungwana ezilitjhumi zabaluleki kuKrestu , aninabobaba abanengi ngombana kuKrestu Jesu mina ngibe nguyihlo ngevangeli .
46004016	Nje-ke ngiyanirabhela bona ningilingise .
46004017	Kungalokho nginithumela indodanami uThimothi engimthandako nothembekileko eKosini . Uzonikhumbuza ikambo yokuphila kwami kuKrestu Jesu evumelana nalokho engikufundisako kizo zoke iindawo emabandleni woke .
46004018	Abanye benu sele bazikhukhumeza inga angeze bengiseza kini .
46004019	Kanti-ke nangabe iKosi ivuma , ngizokuza msinyana . Nje-ke ekufikeni kwami , angizukufunyana kwaphela bona abantu abazikhukhumezako laba bakhuluma kangangani , kodwana ngizokufunyana nokobana banaliphi igunya .
46004020	Ngitjho ngombana umbuso kaZimu awusikukhuluma kodwana umamandla .
46004021	Alo , ninyula kuphi na ? Ngifike kini ngiphethe iswazi , namkha ngize ngethando nangommoya ophasi na ?
46005001	Eqinisweni kubikiwe bonyana kukhona ukuziphatha kumbi ngokwamabhayi phakathi kwenu , begodu okumhlobo ongenzekiko ngitjho naphakathi kwabarhedeni . Indoda ingena emabhayini nomkayise !
46005002	Kodwana ngapha nina niyazigqaja ! Bekungakameli bona niphathwe ziinhloni , beningasaba nobudlelwano nomuntu owenze lokhu na ?
46005003	Nanyana ngingekho kini siqu sami kodwana nginani ngommoya begodu sele ngimgwebile loyo owenze lokho njengombana bengizakwenza njalo nabegade ngiphakathi kwenu .
46005004	Lokha nanihlangene ebizweni leKosi uJesu , nami ngibekhona ngommoya , namandla weKosi uJesu abe khona ,
46005005	nikelani indoda leyo kuSathana ukuze kubhujiswe imvelo yesono bese ummoyayo ubulungeke ngelanga leKosi .
46005006	Ukuzikhukhumeza kwenu akukalungi . Anazi bonyana isibiliso esincani sibilisa yoke ihlama na ?
46005007	Lahlani isibiliso esidala ukuze nibe yihlama etja enganasibiliso , njengombana ninjalo , ngombana uKrestu oyimvana yethu yePhasika wenziwe umhlabelo .
46005008	Ngalokho-ke asibulungeni umnyanya lo , kungabi ngesibiliso esidala , ekusibiliso seswili nokukhohlakala , kodwana kube sisikwa esinganasibiliso , isikwa sobuqotho neqiniso .
46005009	Encwadini enganitlolela yona nganikhalima bonyana ningajayelani nabantu abaziphatha kumbi ngokwamabhayi .
46005010	Angikhulumi ngabangakholwako abaziphethe kumbi , abamarhamaru , ababogalajana nabalotjha abosingazimu ngombana nange kunjalo bekuzakufuneka bonyana nisuke ephasinapha .
46005011	Kodwana gadesi nginitlolela bonyana ningahlanganyeli nananyana ngubani ozibiza ngomzalwana kodwana khibe uziphethe kumbi ngokwamabhayi , omarhamaru , olotjha abosingazimu , othukanako , osidakwa noneswili . Nakungonjalo ningalingi nigome naye .
46005012	Nginandabani nokugweba labo abangaphandle kwebandla na ? Akukameli nigwebe abangebandleni na ?
46005013	UZimu uzabagweba labo abangaphandle . Angithi umtlolo uthi : “ Qotjhani umuntu okhohlakeleko phakathi kwenu . ”
46006001	Nangabe omunye wenu unombango nomunye , vane athathe umbango lowo awuse kabangakholwako esikhundleni sokobana awulethe kabacwengileko na ?
46006002	Anazi bonyana abacwengileko bazokugweba iphasi na ? Yeke nakube nina nizokugweba iphasi , anikalungeli ukugweba amacala amancani na ?
46006003	Anazi bona sizokugweba iingilozi na ? Kangangani-ke izinto zepilo le na ?
46006004	Ngalokho-ke naninombango ngeendaba ezinjalo , vane nikhethe ngitjho namadoda aqalelwa phasi ebandleni kobana abe bagwebi na ?
46006005	Ngitjho lokhu ukuze nibe neenhloni . Kuyakghoneka bona kungabikhona umuntu phakathi kwenu ohlakaniphe ngokwaneleko , ongabhalelwa kugweba umbango phakathi kwamakholwa na ?
46006006	Kodwana esikhundleni salokho , umzalwana ugijimela ebandla ayokumangalela omunye umzalwana , koke lokho nikwenza phambi kwabantu abangakholwako !
46006007	Khona lokho ukufunyaneka nimangalelana kutjho khona bona senahlulwa kade . Kubayini ningafuni ukoniwa ? Kubayini ningavumi ukudlelezelwa ?
46006008	Esikhundleni salokho , nina ngokwenu niyadlelezela beniphosise , koke lokho nikwenza kabanye abazalwana benu .
46006009	Kghani anazi bona abakhohlakeleko abazukulidla ilifa lombuso kaZimu na ? Ningakhohliswa : abaziphethe kumbi ngokomseme , abalotjha abosingazimu , abahlobongako , iintjhatjha zamadoda , abaduna abalalanako ,
46006010	amasela , abamarhamaru , iindakwa , abathukanako nabasozisako abazukulidla ilifa lombuso kaZimu .
46006011	Abanye benu beninjalo , kodwana nahlanzwa , nacwengiswa , nalungisiswa ebizweni leKosi uJesu Krestu nangoMoya kaZimethu .
46006012	Koke kuvumelekile kimi , kodwana akusikho koke okulisizo . Koke kuvumelekile kimi , kodwana akukho nakhunye okuzangibusa .
46006013	Ukudla kungekwesisu , nesisu singesokudla , kodwana uZimu uzokubhubhisa kokubili . Umzimba awusingewokuziphatha kumbi ngokomseme , kodwana ungoweKosi neKosi ingeyomzimba .
46006014	Ngamandlakhe uZimu wavusa iKosi ekufeni , nje-ke nathi uzosivusa .
46006015	Anazi bona imizimba yenu izizitho zomzimba kaKrestu ngenyama na ? Alo-ke , ngithathe izitho zakaKrestu ngiyozihlanganisa nezengwadla na ? Awa , nakanye !
46006016	Kghani anazi bona loyo ozihlanganisa nengwadla uba nyamanye nayo na ? Angithi kuthiwa : “ Ababili bazakuba nyamanye . ”
46006017	Kodwana loyo ozihlanganisa neKosi , uba mmoya munye nayo .
46006018	Balekelani imikhuba yokuziphatha kumbi ngokomseme . Zoke ezinye izono umuntu azenzako zingaphandle komzimbakhe , kodwana loyo owona ngokwamabhayi wonakalisa umzimbakhe .
46006019	Anazi bona imizimba yenu ilithempeli lakaMoya oCwengileko ongaphakathi kwenu , enimamukele kuZimu nokobana anisingebenu na ?
46006020	Nathengwa ngenani eliphezulu , ngalokho-ke hloniphani uZimu ngemizimba yenu .
46007001	Malungana nalokho eningitlolele khona : Kuhle bona umuntu angathinti umfazi ;
46007002	kodwana ngebanga lobufebe esele bandile , kuhle bona leyo naleyo ndoda ibe nomfazi wayo , nomfazi abe nendoda yakhe .
46007003	Indoda ayanelise umkayo nomfazi enze njalo .
46007004	Umfazi akanalo igunya phezu komzimba wakhe , kodwana yindoda enalo ; ngokunjalo nendoda ayinalo igunya phezu komzimba wayo , kodwana mfazi onalo .
46007005	Ningagodlelani , ngaphandle kwalokha nanivumeleneko begodu kungekwesikhatjhana ukuze nizinikele emthandazweni . Ngemva kwalapho-ke nibuye godu nihlangane ukuze uSathana anganilingi ngebanga lokungakwazi kwenu ukuzibamba .
46007006	Lokhu ngikutjho njengokuvumelana , ingasi njengomthetho .
46007007	Bengifisa inga boke abantu bebangaba njengami ; kodwana omunye nomunye umuntu unesiphiwo sakhe esibuya kuZimu , omunye unalesi kanti omunye unalesiya .
46007008	Kabangakatjhadi kanye nabahlolokazi ngithi : Kuhle bona bahlale bangatjhadi njengami ;
46007009	kodwana nangabe abakghoni ukuzibamba , kumele batjhade ngombana kungcono ukutjhada kunokutjhiswa yikanuko .
46007010	Kilabo abatjhadileko nginomyalo ( ongabuyi kimi , kodwana obuya eKosini ) othi : Umfazi akangahlukani nendoda yakhe ;
46007011	kodwana nakube uyahlukana nayo , akahlale angakatjhadi njalo nakungasi njalo akabuyelane nendoda yakhe . Nendoda ayingatlhali umkayo .
46007012	Kabanye ngithi ( kutjho mina , akutjho iKosi ) : Nangabe umzalwana unomfazi ongakholwako , ovumako ukuhlala naye ije angakholwa njalo , akangamtlhali .
46007013	Nangabe umfazi unendoda engakholwako begodu ivuma ukuhlala naye ije ingakholwa njalo , akangayitlhali .
46007014	Ngitjho ngombana indoda engakholwako icwengisiwe ngomfazi wayo kanti nomfazi ongakholwako ucwengisiwe ngendodakhe ekholwako . Nakungasinjalo abantwana babo bebazakuba bantwana abangakahlambuluki , kodwana nje-ke bahlambulukile .
46007015	Kodwana nakube ongakholwako uyatlhala , akatlhale . Indoda namkha umfazi okholwako akakabotjhelelwa nakunjalo . UZimu usibizele ekuphileni ngokuthula .
46007016	Wazi ngani mfazi bona indoda yakho ingasindiswa ngawe na ? Wazi ngani , wena ndoda bonyana umkakho angasindiswa ngawe na ?
46007017	Omunye nomunye kumele ahlale endaweni iKosi embeke kiyo epilweni begodu nalapho uZimu ambizele khona . Lo-ke mthetho engiwubekako kiwo woke amabandla .
46007018	Kukhona umuntu obesele asokiwe lokha nabizwako na ? Akangabi njengongakasoki . Ukhona obegade angakabi ukusoka lokha nabizwako na ? Akahlale anjalo angasoki .
46007019	Ukusoka akusililitho nokungasoki akusililitho . Ukugcina imiyalo kaZimu ngikho okuqakathekileko .
46007020	Omunye nomunye kumele ahlale angilokho ebegade angikho lokha uZimu nambizako .
46007021	Bewulikhoboka lokha nawubizwako na ? Akungakutshwenyi lokho , nanyana-ke nange unethuba lokukhululeka kuhle bona wenze njalo .
46007022	Loyo obegade alikhoboka lokha nabizwa yiKosi , umumuntu weKosi okhululekileko ; ngokunjalo nogade akhululekile lokha nabizwako , ulikhoboka lakaKrestu .
46007023	Nathengwa ngenani eliphezulu , yeke ningabi makhoboka womuntu .
46007024	Bazalwana , woke umuntu , njengombana anokuziphendulela kuZimu , akahlale ebujameni uZimu ambiza akibo .
46007025	Nje-ke mayelana namatlawu : Anginawo umyalo obuya eKosini , kodwana ngigweba njengaloyo othembekako ngokomusa weKosi .
46007026	Ngebanga lobudisi esele bukhona lobu , ngicabanga bona kuhle ukuzihlalela njengombana ninjalo .
46007027	Utjhadile na ? Ungatlhali . Awukatjhadi na ? Ungasafuna umfazi .
46007028	Kodwana nangabe uyathatha , awukenzi isono ngalokho , netlawu nalendako , alikoni ngalokho . Into nje kukobana loyo otjhadako uzokuqalana nemiraro eminengi epilweni , nje-ke ngilinga ukunibabalela kilokho .
46007029	Engikutjhoko bazalwana kukobana isikhathi sifitjhani . Ukusuka gadesi , labo abanabafazi kumele baphile inga abanabafazi ;
46007030	abazilileko babe njengabangakazili , abathabileko babe njengabangakathabi ; abathenga okuthileko kube inga akusikho kwabo ;
46007031	abasebenzisa izinto zephasi babe njengabangakanamatheli kizo . Ngitjho ngombana iphaseli ngokwesibumbeko salo sanje , liyadlula .
46007032	Ngifuna bona ningatshwenyeki ngalitho . Indoda engakathathi ikhathalela iindaba zeKosi , ifuna ukwazi bona ingayithabisa njani iKosi .
46007033	Kodwana ethetheko ikhathalela iindaba zephaseli , ifuna ukwazi bona ingamthabisa njani umkayo .
46007034	Ipilo yayo ihlukene phakathi . Nomfazi ongakendi namkha itlawu likhathalela iindaba zeKosi : Ihloso yalo kuzinikela eKosini ngomzimba nangomphefumulo . Kodwana nakumfazi owendileko ukhathalela iindaba zephaseli , ufuna ukwazi bona angayithabisa njani indoda yakhe .
46007035	Ngitjho lokhu ukuze nisizeke , ingasi ukuniqabela kodwana ukuze niphile ngendlela efaneleko ninokuzinikela okupheleleko eKosini .
46007036	Nakube umuntu udlumbana bona wenza okungakafaneli malungana netlawu alibonileko , nalo nakube iminyaka yalo iyakhamba begodu lizizwela bona sele lifuna ukwenda , umuntu loyo akenze okufaneleko . Akoni ngalokho , abatjhade .
46007037	Kodwana umuntu oqede nomkhumbulwakhe , ongakagandeleleki kodwana okghona ukujamela ilizwi lakhe , noqede nomkhumbulwakhe bona angendisi itlawu lakhe , naye loyo wenza kuhle .
46007038	Naloyo owendisa itlawu lakhe wenza kuhle , kodwana ongalendisiko wenza kuhle khulu .
46007039	Umfazi ubopheleleke endodeni yakhe qobana isaphila . Kodwana indoda yakhe yahlongakala , utjhaphulukile bona angenda nanyana kiyiphi ayithandako , kwaphela nakube iyakholwa eKosini .
46007040	Ngesingami , kuhle bona ahlale anjalo angabe asenda , nokho ngiyacabanga bonyana nami nginoMoya kaZimu .
46008001	Malungana nokudla okuhlatjelwe abosingazimu : Siyazi bona soke sinelwazi . Ilwazi liyakhukhumeza , kodwana ithando liyakha .
46008002	Umuntu odlumbana bona kukhona akwaziko , akakabukwazi ngombana usafanele azi .
46008003	Kodwana umuntu othanda uZimu waziwa nguZimu .
46008004	Nje-ke , malungana nokugoma ukudla okuhlatjelwe abosingazimu : Siyazi bona usingazimu akasililitho ephasini nokobana akekho omunye uZimu ngaphandle kwaloyo oyedwa .
46008005	Ngitjho nanyana kuthiwa kukhona okubizwa bona bozimu , nanyana kusezulwini namkha ephasini , ( ngambala kunezinto ekuthiwa bozimu abanengi nekuthiwa ziinkosi ezinengi )
46008006	nokho kithi munye uZimu , uBaba , okuvela kuye zoke izinto begodu nesiphilela yena ; yinye kwaphela iKosi , nguJesu Krestu , ngaye okwavela koke okukhona begodu nesiphila ngaye .
46008007	Kodwana akusibo boke abanelwazi leli . Abanye abantu basangenelele emikhubeni yabosingazimu kangangobana nabagoma ukudla okunjalo badlumbana bona kuhlatjelwe abosingazimu , nje-ke njengobana unembeza wabo abuthakathaka , uyasilaphazeka .
46008008	Nokho ukudla akusitjhidezi eduze kwakaZimu ; asibi bambi nasingagomiko , godu asibi ngabangcono nasigomako .
46008009	Tjhejani nokho bonyana ikululeko yenu ingabi sikhubekiso kababuthakathaka .
46008010	Ngitjho ngombana nakukhona ononembeza obuthakathaka , okubonako wena onelwazi leli ugoma ethempelini labosingazimu , akazukukhuthazeka bonyana agome lokho okuhlatjelwe abosingazimu na ?
46008011	Ngaleyondlela umzalwana obuthakathaka lo , uJesu amfelako , uzakulimala ngebanga lelwazi lakho .
46008012	Lokha nanona kubazalwana benu ngalendlela , nilimaze unembeza wabo , nona kuKrestu .
46008013	Yeke nakube lokho engikugomako kubanga bona umzalwana wami awele esonweni , angeze bengisakugoma ukuze ngingamkhubekisi .
46009001	Angikakhululeki na ? Angisuye umpostoli na ? Angikaboni uJesu iKosi yethu na ? Nina anisiwo umphumela womsebenzami eKosini na ?
46009002	Nanyana ngingeze ngaba mpostoli kabanye kodwana kini khona nginguye ! Ngitjho ngombana nina nisigibo sobupostoli bami eKosini .
46009003	Lokhu kukuziphendulela kwami kilabo abangisolako .
46009004	Asinalungelo lokugonywako nokuselwako na ?
46009005	Asinalungelo lokukhamba nomfazi okholwako njengombana kwenza abanye abapostoli kanye nabafowabo leKosi kanye noKhefasi na ?
46009006	Namkha ngimi noBharinabhasi kwaphela ekumele sisebenzele ukudla na ?
46009007	Ngubani osebenza njengejoni ngeendleko zakhe na ? Ngubani otjala isidiribe kodwana angagomi amadiribaso na ? Ngubani owelusa umhlambi kodwana angaseli ibisi lawo na ?
46009008	Kghani ngitjho lokhu ngokususela ebantwini na ? Umthetho awutjho njalo nawo na ?
46009009	Kutloliwe emthethweni kaMosi kwathiwa : “ Ungafaki ikomo isifonyo nayibhula amabele . ” Kghani uZimu ukhathalela iinkomo na ?
46009010	Kanti bekangakaqalisi kithi lokha nakhuluma lokhu na ? Iye , lokhu kwatlolelwa thina ngombana lokha umlimi nalimako nombhuli nabhulako , lokho bakwenza ngethemba lokobana bazokwabelwa isivuno .
46009011	Nakube sitjele imbewu kaMoya hlangana nani , kubudisi bonyana sivune kwenyama kini na ?
46009012	Nakube abanye banelungelo lokondliwa phakathi kwenu , thina asikafaneli samukele ngaphezu kwalokho na ? Kodwana azange khesilisebenzise ilungelweli . Esikhundleni salokho sinyamezelele yoke into kunobana siliye ivangeli lakaKrestu .
46009013	Anazi bona labo abasebenza ngethempelini bafumana ukudla kwabo ethempelini nalabo abalotjha e-aldarini babelana lokho okulethwe e-aldarini na ?
46009014	Ngokunjalo-ke iKosi ikubekile bona labo abatjhumayela ivangeli bafanele bafumane isondlo sabo evangelini .
46009015	Kodwana mina angizange ngisebenzise nalinye lamalungelo la . Nokho angitloli lokhu ngethemba lokobana nizangenzela izintwezo . Kungaba ngcono ngife kunobana umuntu angemuke ukuzikhakhazisa lokhu .
46009016	Nokho nangitjhumayela ivangeli , angikwazi ukuzikhakhazisa ngombana ngikatelelekile bona ngitjhumayele . Maye mina nakube angitjhumayeli ivangeli !
46009017	Nakube ngitjhumayela ngokuzithandela kwami , nginomvuzo ; nakube angikwenzi ngokuzithandela , kutjho bona ngiphetha lokho engikuphathisiweko .
46009018	Alo-ke umvuzo wami uyini na ? Sengilokhu kokuthi ekutjhumayeleni ivangeli , ngilitjhumayela simahla , ngalokho angisebenzisi ilungelo lami ekulitjhumayeleni .
46009019	Ngitjho ngombana nanyana ngikhululekile begodu ngingasilikhoboka lomuntu , ngazenza ikhoboka labo boke ukuze ngizuze abanengi .
46009020	KumaJuda ngaba njengomJuda ukuze ngizuze amaJuda . Kilabo abangaphasi komthetho , ngaba njengongaphasi komthetho ( nanyana mina ngokwami ngingasingaphasi komthetho ) ukuze ngizuze labo abangaphasi komthetho .
46009021	Kilabo abanganamthetho , ngaba njengonganamthetho ( nanyana ngingakatjhaphuluki emthethweni kaZimu , ngisemthethweni kaKrestu ) ukuze ngizuze labo abanganamthetho .
46009022	Kilabo ababuthakathaka , ngaba buthakathaka ukuze ngizuze ababuthakathaka . Ngibe ngikho koke kibo boke abantu ukuze kuthi ngeendlela zoke ngisindise abathileko .
46009023	Koke lokhu ngikwenzela ivangeli ukuze nami ngibe nesabelo eembusisweni zalo .
46009024	Anazi bona emgijimweni boke abagijimi bayagijima , kodwana umvuzo munye na ? Gijima ngendlela yokobana ufunyane umvuzo .
46009025	Boke abaphalisana emdlalweni bathoma ngokuzithabulula ngokuncamileko . Benza lokho ukuze bamukele isihlohlo esingekhe sabambelela ; kodwana thina sikwenza kobana sizuze isihlohlo sesiphelani .
46009026	Yeke angigijimi njengomuntu ovathazelako ; angilwi njengomuntu ofutha ummoya .
46009027	Awa , ngiyawukhandla umzimbami ngiwenze ikhoboka ukuze kuthi ngemva kobana ngitjhumayeze abanye , mina ngokwami ngingakhuthi ekwamukeleni umvuzo .
46010001	Yeke angithandi bazalwana bona ningabi nelwazi lokobana abakhokho bethu boke bebangaphasi kwelifu begodu boke bayama elwandle .
46010002	Boke babhabhadiselwa kuMosi ngelifini bangelwandle .
46010003	Boke bagoma ukudla kunye kwakaMoya ,
46010004	basela isiselo sinye sakaMoya ngombana basela edwaleni lakaMoya ebelibaphekelela . Idwalelo belinguKrestu .
46010005	Nanyana kunjalo uZimu azange athokoze ngenengi labo ; iindumbu zabo zarhatjheka kilo loke irhalawumba .
46010006	Izintwezi zenzeka kobana zibe sibonelo ukusikhandela bona singabeki iinhliziyo zethu ezintweni ezimbi njengombana benza bona .
46010007	Ningabi balotjhi babosingazimu njengombana abanye babo benza ngombana kutloliwe kwathiwa : “ Abantu bahlala phasi bagoma bebasela , basikima bagida . ”
46010008	Asingenzi izenzo zokukhohlakala ngokwamabhayi njengombana abanye babo benza , bekwathi ngelanga linye kwabhujiswa iinkulungwana ezimatjhumi amabili nantathu zabo .
46010009	Asingayilingi iKosi , njengombana abanye babo benza , babulawa ziinyoka .
46010010	Godu ningarhononi njengombana abanye babo benza , babulawa yingilozi ebhubhisako .
46010011	Izintwezi zabehlela zaba sibonelo bezatlolwa njengesiyeleliso kithi thina esele sifikelwe kuphela kweenkhathi .
46010012	Nje-ke nawudlumbana bona ujame udzimelele , yelela bona ungawi .
46010013	Akunasilingo esiniwisileko ngaphandle kwalokho okujayelekileko ebantwini . Nje-ke uZimu uthembekile ; angeze avume bona nilingwe ngaphezu kwamandlenu . Kodwana nanilingwako , uzaninikela nendlela yokuphepha ukuze nijamelane naso .
46010014	Nje-ke , bangani bami abathandekako , balekelani ukulotjha abosingazimu .
46010015	Ngikhuluma nabantu abavuthiweko , ziboneleni nina lokho engikutjhoko .
46010016	Ikapho yokuthokoza esithokoza ngayo , ayisiyo yokuzibandakanya eengazini zakaKrestu na ? Isikwa esisihlephulako akusiso sokuzibandakanya emzimbeni kaKrestu na ?
46010017	Njengombana kunesikwa sinye nje , simzimba munye nanyana sibanengi ngombana soke sihlanganyela isikwa esisodwa .
46010018	Khumbulani abantu bakwa-Israyeli : Kanti labo abagoma umhlabelo abahlanganyeli e-aldarini na ?
46010019	Alo , ngitjho bona umhlabelo owenzelwe usingazimu ulilitho namkha usingazimu ulilitho na ?
46010020	Awa , nginqophe ekutheni imihlabelo yabarhedeni yenzelwe amadimoni ; ingasi uZimu . Nje-ke angithandi bona nihlanganyele namadimoni .
46010021	Angekhe nasela ikapho yeKosi godu nibuye nisele neyamadimoni . Angeze naba nehlanganyelo etafuleni leKosi nelamadimoni .
46010022	Kghani sifuna ukuvusa isikhwele seKosi na ? Sinamandla kunayo na ?
46010023	“ Koke kuvumelekile ” kodwana akusikho koke okusizako . Iye , “ koke kuvumelekile ” kodwana akusikho koke okwakhako .
46010024	Akungabikhona ozifunela ubuhle bakhe , kodwana akafune nekwabanye .
46010025	Gomani koke okuthengiswa esilarheni ngaphandle kokubuza imibuzo ngonembeza
46010026	ngombana : “ Iphasi nakho koke okukilo ngekwakaSomnini . ”
46010027	Nangabe ongakholwako animemela ekudleni , nithanda ukuya , gomani nanyana yini ebekwa phambi kwenu ngaphandle kokubuza imibuzo kanembeza .
46010028	Kodwana nangabe omunye uthi kini : “ Lokhu kuhlatjelwe abosingazimu , ” ningabe nisakugoma ngebanga laloyo otjho njalo nangebanga lakanembeza ,
46010029	unembeza womunye umuntu , angitjho unembeza wenu . Ngitjho ngombana ilungelo lami lizakugwetjelwani ngonembeza womunye umuntu na ?
46010030	Nangabe ngihlanganyela ekudleni ngokuthokoza , kubayini ngifanele ngilahlwe ngebanga lalokho engithokoza uZimu ngakho na ?
46010031	Nje-ke nanyana niyagoma namkha niyasela namkha nenza nanyana yini , kwenzeni koke mayelana nedumo lakaZimu .
46010032	Ningabangeli namunye bona akhubeke , kungaba mJuda , umGirigi namkha ibandla lakaZimu
46010033	njengombana nami ngilinga ukuthokozisa woke umuntu ngazo zoke iindlela . Angizifuneli mina ubuhle kodwana ubuhle babanengi ukuze basindiswe .
46011001	Ngilingisani njengombana nami ngilingisa uKrestu .
46011002	Ngiyanibuka ngombana ningikhumbula ezintweni zoke begodu nibambelela eemfundisweni njengombana ngazidlulisela kini .
46011003	Kodwana ngifuna nazi bonyana ihloko yenye nenye indoda nguKrestu , ihloko yomfazi yindoda , kanti ihloko kaKrestu nguZimu .
46011004	Enye nenye indoda ethandaza namkha ephorofida igubuzese ihloko irhubutjha ihlokwayo .
46011005	Kodwana omunye nomunye umfazi othandaza namkha ophorofida angakagubuzesi ihloko urhubutjha ihlokwakhe , sekufana nalokha ihlokwakhe nayigudiweko .
46011006	Nangabe umfazi akagubuzesi ihlokwakhe , kumele agude begodu nakube kulihlazo kobana umfazi arhune namkha agude , kumele agubuzese ihlokwakhe .
46011007	Indoda ayikafaneli ukugubuzesa ihlokwayo ngombana imfanekiso nedumo lakaZimu ; kodwana umfazi ulidumo lendoda .
46011008	Ngitjho ngombana indoda ayizange ivele emfazini kodwana mfazi owavela endodeni .
46011009	Indoda azange yadalelwa umfazi kodwana mfazi owadalelwa indoda .
46011010	Ngebangelo namkha ngebanga leengilozi umfazi kumele abe netshwayo lokuphathwa ehlokwakhe .
46011011	EKosini nokho umfazi akakazijameli ayedwa ngaphandle kwendoda , nendoda ayikazijameli iyodwa ngaphandle komfazi .
46011012	Njengombana umfazi wavela endodeni , ngokunjalo nendoda ibelethwa mfazi . Kodwana koke kubuya kuZimu .
46011013	Ziboneleni nina ngokwenu bona kufanele umfazi athandaze uZimu angakagubuzesi ihlokwakhe na ?
46011014	Imvelo ngokwayo ayinifundisi bonyana nakube indoda ineenhluthu ezide kulihlazo kiyo ,
46011015	kodwana umfazi naneenhluthu ezide kulidumo kuye na ? Uphiwe iinhluthu ezide bona zibe sisembeso sakhe .
46011016	Nakube ukhona ofuna ukuphika ikani ngalokhu , asinawo omunye umkhuba onjalo thina kanye namabandla akuZimu .
46011017	Emiyalweni elandelako , anginakho ukunibonga ngombana imihlangano yenu ibanga umonakalo kunobana ibange ubuhle .
46011018	Kokuthoma nje ngizwa batjho nanihlanganako njengebandla , kuba khona ukuhlukana phakathi kwenu , begodu ngithanda ukukukholwa lokho .
46011019	Kufanele kube khona ukuhlukana phakathi kwenu ukuze kubonakale bona ngibaphi abaneqiniso .
46011020	Lokha nanihlanganako , kusuke kungasiso isidlo seKosi enisigomako
46011021	ngombana nanigomako , omunye nomunye wenu uragela phambili agome ngaphandle kokulindela abanye . Omunye uhlala alambile kanti omunye uyadakwa .
46011022	Kanti aninamakhaya lapha ningagomela beniselele khona na ? Namkha ninyaza ibandla lakaZimu benirhubutjhe labo abanganalitho na ? Ngizakuthini kini na ? Nginibuke ngalokho na ? Nakanye !
46011023	Ngakwamukela eKosini lokho engikudlulisela kini kokuthi : IKosi uJesu ngobusuku eyakhatjhelwa ngabo , yathatha isikwa ,
46011024	kwathi sele ithokozile kuZimu , yasihlephula yathi : “ Lokhu mzimba wami onikelwe nina , kwenzeni lokhu ukuze ningikhumbule . ”
46011025	Ngokunjalo , ngemva kobana sele bagomile , yabuye yathatha ikapho yathi : “ Ikapho le isivumelwano esitjha eengazini zami . Kwenzeni lokhu njalo lokha naniyiselako ukuze ningikhumbule . ”
46011026	Yeke njalo lokha nanigoma isikwa lesi benisele nekapho le , nimemezela ukufa kweKosi kufikela beyibuye .
46011027	Ngalokho-ke loyo ogoma isikwa lesi namkha asele ikapho yeKosi ngokungakafaneli , uzakuba nomlandu wokona emzimbeni kanye neengazini zeKosi .
46011028	Umuntu kumele azihlolisise ngaphambi kobana agome isikwa abe asele nekapho .
46011029	Loyo ogomako abe asele ngaphandle kokuhlukanisa umzimba weKosi , uzigomela abe aziselele umlandu .
46011030	Kungebangelo abanengi phakathi kwenu babuthakathaka begodu bayagula kanti inengi lenu sele lilele .
46011031	Kodwana nakube besizigweba thina , besingeze sagwetjwa .
46011032	Nasigwetjwa yiKosi , siyakhalinywa ukuze singalahlwa kanye nephasi .
46011033	Ngalokho-ke bazalwana , lokha nanihlanganako kobana nigome , lindanani .
46011034	Nakube kukhona olambileko , akagome ekhaya ukuze kuthi nanihlanganako kungabi ngokokugwetjwa . Mhla ngibuyako ngizaninikela eminye imiyalo .
46012001	Yeke mayelana neemphiwo zakaMoya , bazalwana angithandi bona ningabi nelwazi .
46012002	Niyazi bona lokha nanisesebarhedeni , nathelelwa ngommoya wokudurha kobana nidlhemadlheme ngemva kweenthombembazwa ezingakhulumiko .
46012003	Ngalokho-ke ngiyanitjela bonyana akakho ongakhuluma ngoMoya kaZimu athi : “ UJesu akanikelelwe ! ” Godu akakho umuntu ongathi : “ UJesu uyiKosi ” , ngaphandle kobana atjho lokho ngoMoya oCwengileko .
46012004	Kunemihlobo eyahlukeneko yezipho kodwana ngoMoya munye .
46012005	Kunemisebenzi eyahlukeneko , kodwana ngeKosi yinye .
46012006	Kunokusebenza okuhlukeneko , kodwana yena uZimu loyo nguye okwenza koke kibo boke abantu .
46012007	Nje-ke omunye nomunye unikelwe ukuzibonakalisa kwakaMoya ukuze kusizeke woke umuntu .
46012008	Omunye uphiwe ngoMoya umlayezo wokuhlakanipha , omunye uphiwe umlayezo welwazi ngaye uMoya loyo .
46012009	Omunye uphiwe ukukholwa ngaye uMoya loyo , omunye uphiwe ezinye izipho zokuphilisa ngaye uMoya loyo .
46012010	Omunye uphiwe amandla wemikarisomraro , omunye uphiwe ukuphorofida , omunye uphiwe ukuhlukanisa imimoya , omunye uphiwe ukukhuluma ngamalimi ahlukeneko , kanti omunye uphiwe ukurhumutjha amalimi lawo .
46012011	Koke lokhu kumsebenzi kaMoya munye , begodu unikela omunye nomunye njengokubona kwakhe .
46012012	Umzimba munye , nanyana unezitho ezinengi . Godu nanyana unezitho ezinengi , zibumba umzimba owodwa . Kunjalo-ke nangoKrestu
46012013	ngombana soke sabhajadiswa ngoMoya munye emzimbeni munye nanyana ungabamJuda namkha umGirigi , ikhoboka namkha otjhaphulukileko begodu soke saphiwa uMoya munye kobana sisele kuye .
46012014	Nje-ke umzimba awukakhiwa ngesitho esisodwa kodwana ngezitho ezinengi .
46012015	Nange inyawo lingathi : “ Njengombana ngingasiso isandla nje , mina angisingewomzimba ” , ngalokho angeze kwalenza bona lingabi yingcenye yomzimba .
46012016	Godu nange indlebe ingathi : “ Njengombana ngingasililihlo nje , angisingewomzimba ” , ngalokho angeze kwayenza bona ingabi yingcenye yomzimba .
46012017	Nakube umzimba woke bewungaba lilihlo , bewuzokuba kuphi umuzwa wokuzwa na ? Nakube umzimba woke bewungaba yindlebe , bewuzokuba kuphi umuzwa wokunukelela na ?
46012018	Kodwana uZimu uhlele izitho zomzimba , esinye nesinye sazo saba ngendlela afuna bona sibe ngayo .
46012019	Nabegade zoke njalo zisisitho sinye , umzimba bewuzokuba kuphi na ?
46012020	Njengombana kunje , izitho zinengi , kodwana umzimba munye .
46012021	Ilihlo angekhe latjho esandleni lathi : “ Wena angikudingi ” nehloko angeze yathi eenyaweni : “ Nina anginidingi . ”
46012022	Esikhundleni salokho , izitho zomzimba ezibonakala inga zibuthakathaka , ziqakatheke khulu .
46012023	Kanti-ke nezitho esicabanga bonyana azikahlonipheki kangako , sizihlonipha khulu . Izitho ezinganasithunzi ziphathwa ngeenhloni khulu ,
46012024	khisibe lezo ezinesithunzi azidingi ukuphathwa ngokukhethekileko . UZimu uhlanganise amalungu womzimba bewahloniphisa khulu izitho ezithathelwa phasi
46012025	ukuze kungabikhona ukwahlukana emzimbeni , kodwana izitho zawo zikhathalelane ngokulinganako .
46012026	Nangabe isitho esisodwa siyatlhaga , zoke ezinye zitlhaga kanye naso ; nangabe isitho esisodwa siyahlonitjhwa , zoke ezinye zithaba naso .
46012027	Nje-ke nina nimzimba kaKrestu , omunye nomunye wenu uyingcenye yawo .
46012028	Ebandleni , uZimu ujamise koke ngerherho , ukuthoma ngabapostoli , kulandele abaphorofidi , kuze abafundisi bese kuba ngabenza imikarisomraro nalabo abaneemphiwo zokuphilisa , labo abakghona ukusiza abanye , labo abaneemphiwo zokuphatha kanye nalabo abaneemphiwo zokukhuluma ngamalimi ahlukeneko .
46012029	Boke babapostoli na ? Babaphorofidi boke na ? Babafundisi boke na ? Benza imikarisomraro boke na ?
46012030	Baneemphiwo zokuphilisa boke na ? Boke bakhuluma ngamalimi na ? Boke bayarhumutjha na ?
46012031	Kodwana tjhisekelani iimphiwo ezikulu . Nje-ke ngizonikhombisa indlela ezidlula zoke .
46013001	Nanyana ngingakhuluma ngamalimi wabantu namkha weengilozi , kodwana nginganathando , sengifana nekoporo ebanga itjhada namkha isimbi elilako .
46013002	Nanginesiphiwo sokuphorofida , ngikghona ukuzwisisa zoke iimfihlakalo begodu nginelwazi ; nginokukholwa okutjhidisa iintaba , kodwana nginganathando , angisililitho .
46013003	Nangipha abadududu koke enginakho benginikele umzimbami ekutjhisweni , kodwana nginganalo ithando , angisililitho .
46013004	Ithando liyabekezela , ithando linesisa , alinamona , alizikhukhumezi , alizitjhayi ;
46013005	aliziphathi ngendlela engakafaneli , alizifuneli kwalo , alinasicasucasu , alibibhi imilandu .
46013006	Ithando alithokoziswa bubumbi kodwana lithabela iqiniso ,
46013007	lembesa yoke into , likholwa yoke into , lirhuluphela yoke into begodu linyamezelela koke .
46013008	Ithando alihluleki . Kodwana lapha kuneemphorofido khona , zizakuphela ; lapha kunamalimi khona , azakuthuliswa ; lapha kunelwazi khona , lizakudlula .
46013009	Ngitjho ngombana sazi ingcenye begodu siphorofida ingcenye ,
46013010	kodwana nasele kufika ukupheleliswa , ukungakapheleliswa kuyanyamalala .
46013011	Nangisesemntwana bengikhuluma njengomntwana , ngicabanga njengomntwana , ngizwisisa njengomntwana . Kwathi lokha nangiba yindoda , ngahlukana neendlela zobuntwana .
46013012	Kwagadesi sisabona lififi esibonibonini , kodwana ngesikhatheso sizokubonana ubuso nobuso . Okwanje ngazi ingcenye , ngesikhatheso ngizokwazi koke ngokuzeleko njengombana nami ngaziwa ngokuzeleko .
46013013	Nje-ke okuthathu lokhu kujamile : ukukholwa , ithemba nethando . Kodwana okungaphezu kwakho koke lithando .
46014001	Tjhisekelani ukuba nethando bese nirhuluphela iimphiwo zakaMoya , khulukhulu isiphiwo sokuphorofida .
46014002	Loyo okhuluma ngamalimi akakhulumi nabantu kodwana ukhuluma noZimu . Akunamuntu omzwako ; ukhuluma iimfihlakalo emmoyenakhe .
46014003	Kodwana loyo ophorofidako ukhuluma nabantu ukuze baqine amandla , bakhuthazeke bebaduduzeke .
46014004	Loyo okhuluma ngamalimi , uzakha yena emmoyeni , kodwana ophorofidako wakha ibandla .
46014005	Ngithanda bona omunye nomunye wenu akhulume ngamalimi , kodwana kungcono bona niphorofide . Loyo ophorofidako mkhulu kunaloyo okhuluma ngamalimi , ngaphandle kwanange awarhumutjha ukuze ibandla lakheke .
46014006	Nje-ke bazalwana , nange ngisiza kini ngifike ngikhulume ngamalimi , kuzonisiza ngani lokho na ? Akunisizi ngalitho , ngaphandle kwanange nginilethela isambulo , ilwazi , isiphorofido namkha ilizwi lokuyala .
46014007	Ngitjho nezintweni ezingaphiliko ezenza itjhada njengenghwani namkha iharibha , umuntu uzakwazi njani bona zilila ngayiphi indlela nakube akukho ukuhlukanisa ngomdumo na ?
46014008	Godu nakube iporompita ayizwakali kuhle bona ibiza abantu bonyana baye epini , ngubani ozazilungiselela ipi na ?
46014009	Ngokunjalo-ke nani , nakube anikhulumi okuzwakalako ngamalimi wenu , bazakuzwa njani abanye abantu bona nithini na ? Nizabe nikhulumela emmoyeni .
46014010	Kunamalimi okungazazeki bonyana manengi ephasinapha , kodwana akukho nalinye lawo elinganahlathululo .
46014011	Nje-ke nakube angizwisisi okutjhiwo ngiloyo okhulumako , kutjho bona ngiliphandle kiloyo okhulumako , naye uliphandle kimi .
46014012	Kunjalo nakini . Njengombana nitjhisekela ukwamukela iimphiwo zakaMoya nje , rhuluphelani khulu lezo ezakha ibandla .
46014013	Ngalokho-ke nanyana ngubani okhuluma ngamalimi , kufanele athandaze bonyana akghone ukuhlathulula lokho akukhulumako .
46014014	Ngitjho ngombana nangithandaza ngamalimi , kuthandaza ummoyami , kodwana umkhumbulwami awuhlanganyeli kilokho .
46014015	Alo ngizakwenzanjani na ? Ngizokuthandaza ngommoyami , ngithandaze nangomkhumbulwami , ngizokuvuma ngommoyami godu ngivume nangomkhumbulwami .
46014016	Nakube udumisa uZimu ngommoyakho , angatjho njani loyo ozifunyana ahlangana nalabo abangazwisisiko ukuthi : “ Amen ” ekuthokozeni kwakho njengombana angazi bona uthini na ?
46014017	Kungenzeka bona uthokoze ngokwaneleko , kodwana omunye umuntu akakheki ngalokho .
46014018	Ngiyamthokoza uZimu bona ngikhuluma ngamalimi ukunedlula noke nje .
46014019	Kodwana nangisebandleni , ngikhetha ukukhuluma amezwi abe mahlanu azwisisekako ukuyala abanye , kunobana ngikhulume amezwi alitjhumi leenkulungwana ngelimi elingaziwako .
46014020	Bazalwana , lisani ukucabanga njengabantwana . Iye , malungana nobumbi , yibani masana , kodwana nibe ngabakhulileko ngengqondo .
46014021	Emthethweni kutloliwe kwathiwa : “ Ngabantu bamalimi atjhili nangeembhena zamaphandle , ngizokukhuluma nabantwaba kodwana khonapho abazukungizwa . Kutjho uSomnini . ”
46014022	Nje-ke amalimi alitshwayo kabangakholwako , ingasi kabakholwako ; kodwana ukuphorofida kungokwabakholwako , ingasi abangakholwako .
46014023	Yeke nakube ibandla loke liyahlangana bese woke umuntu ukhuluma ngamalimi , khonapho kungene abangazwisisiko namkha abangakholwako , abazukucabanga bona niyarhapha na ?
46014024	Kodwana nange ongakholwako namkha omunye ongazwisisiko , angena khibe woke umuntu uyaphorofida , boke bazamenza azibone asisoni begodu alahlwe ngunembeza
46014025	bekuthi iimfihlo zehliziywakhe zivele etjhatjhalazini . Ngaleyondlela uzakuguqa phasi adumise uZimu arhuwelele athi : “ Ngambala uZimu uphakathi kwenu . ”
46014026	Alo , sizakuthini bazalwana na ? Lokha nanihlanganako , omunye nomunye akabe nerhubo , ilizwi lokufundisa , umbono , ilimi namkha irhumutjho lalo . Koke lokhu akwenzelwe ukuqiniswa kwebandla .
46014027	Nakube kukhona ukukhuluma ngamalimi , akukhulume babili namkha babe bathathu batjhidelane , kuthi oyedwa arhumutjhe .
46014028	Nakube akekho orhumutjhako , okhulumako loyo akathule ebandleni , akhulumele ngehliziyweni noZimu .
46014029	Akukhulume abaphorofidi ababili namkha abathathu , abanye bahlolisise lokho okutjhiwoko .
46014030	Nakube kufika isambulo kiloyo ohlezi phasi wokuthoma akathule
46014031	ngombana ningaphorofida noke ngokudlhegana ukuze woke umuntu afunyane umlayezo kanye nokukhuthazwa .
46014032	Imimoya yabaphorofidi ithobela abaphorofidi
46014033	ngombana uZimu akasinguZimu wesiphithiphithi , kodwana ungowokuthula . Njengakiwo woke amabandla wabacwengileko ,
46014034	abafazi abathule emabandleni . Abakavunyelwa ukukhuluma kodwana kufanele bazithobe njengombana kusitjho umthetho .
46014035	Nakube kukhona abafuna ukukwazi , ababuze emadodeni wabo emakhaya ngombana kulihlazo bona umfazi akhulume ebandleni .
46014036	Konjephana ilizwi lakaZimu livele ngani na ? Namkha lifikelele nina kwaphela na ?
46014037	Nakube umuntu udlumbana bona umphorofidi namkha unesiphiwo sakaMoya , akamukele bona lokhu enginitlolela khona kumyalo weKosi .
46014038	Nakuphayela eqadi lokhu , naye uzokuphayelwa eqadi .
46014039	Ngalokho-ke bazalwana , tjhisekelani ukuphorofida , ningakuvimbeli ukukhuluma ngamalimi !
46014040	Kodwana koke akwenziwe ngendlela efaneleko nehlelekileko .
46015001	Bazalwana , ngithanda ukunikhumbuza ngevangeli engalitjhumayela kini , enalamukelako nenidzimelele kilo .
46015002	Ngilo ivangeleli enisindiswa ngalo nanikakarela elizwini enganitjhumayeza lona . Nakungasinjalo , nizabe nikholelwe ilizwe .
46015003	Engakwamukelako ngakudlulisela kini ngombana kuyinto yokuthoma eqakathekileko kobana uKrestu wafela izono zethu ukuya ngokwemitlolo ,
46015004	wabulungwa , wavuka kabafileko ngelanga lesithathu , njengombana imitlolo isitjho .
46015005	Wabonakala kuPitrosi , godu wabonakala kubapostoli abalitjhumi nambili .
46015006	Ngemva kwalapho , wabonakala kubazalwana abangaphezu kwamakhulu amahlanu ngesikhathi esisodwa , inengi labo elisaphilako , nanyana-ke abanye sebalala nje .
46015007	Godu wabonakala kuJakopo , ngemva kwalapho wabonakala kibo boke abapostoli .
46015008	Ekugcineni wabonakala nakimi mina onjengaloyo obelethwe ngendlela engakajayeleki .
46015009	Ngitjho ngombana ngingomncancani kubapostoli , nje-ke abengikafaneli nokubizwa bona ngimpostoli ngombana ngahlukumeza ibandla lakaZimu .
46015010	Kodwana ngebanga lesirhawu sakaZimu ngingilokhu engingikho begodu isirhawu sakhe kimi azange sibe lilize . Awa , ngasebenza khulu kunabo boke , kodwana bekungasimi , bekusirhawu sakaZimu ebesinami .
46015011	Nje-ke nanyana bekungimi namkha bekungibo , leli ngilo ivangeli esilitjhumayelako begodu ngilo enalikholwako .
46015012	Nakube uKrestu utjhunyayelwa bona uvusiwe kabafileko , bangatjho njani-ke abanye benu bonyana akukho ukuvuka kwabafileko na ?
46015013	Kodwana nakube akukho ukuvuka kwabafileko , khona-ke kutjho bona noKrestu azange avuswe .
46015014	Nje-ke nakube uKrestu azange avuswe , khona-ke ukutjhumayela kwethu kulilize lakolize , nokukholwa kwenu kunjalo .
46015015	Ngaphezu kwalapho , kutjho bona sifunyaniswa sibofakazi bamanga ngoZimu ngombana sifakaze ngaye bonyana wavusa uKrestu kabafileko .
46015016	Ngitjho ngombana nakube abafileko abavuswa , khona-ke kutjho bona noKrestu azange avuswe .
46015017	Nje-ke nakube uKrestu azange avuswe , kukhomba bona ukukholwa kwenu kulilize lakolize , nisahlezi ezonweni zenu .
46015018	Yeke nalabo esele balala bakuKrestu kutjho bona balahlekile-ke .
46015019	Nakube ithemba lethu kuKrestu lingelokuphila lokhu kwaphela , khona-ke singebokulilelwa ukudlula boke abantu .
46015020	Kodwana ngambala uKrestu uvusiwe kabafileko , yena osithelo sokuthoma sabaleleko .
46015021	Njengombana ukufa kweza ngomuntu , kunjalo nokuvuka kwabafileko kuza ngomuntu .
46015022	Njengombana ku-Adamu boke bayafa , ngokunjalo kuKrestu boke bazakuvuswa .
46015023	Kodwana omunye nomunye ngedlhego lakhe : Kuzokuthoma uKrestu ntangi bese kuthi nabuyako , kuvuke labo abangebakhe .
46015024	Nje-ke isiphetho sizakufika lokha nanikela umbuso kuZimu uBaba ngemva kobana atjhabalalise yoke imibuso , ubukhosi namandla
46015025	ngombana kumele abuse bekufike lapha arabhalalisa khona zoke izitha zakhe ngaphasi kweenyawo zakhe .
46015026	Isitha sokugcina esizokubhujiswa , kukufa
46015027	ngombana umtlolo uthi : “ Ubeke koke ngaphasi kweenyawo zakhe . ” Nje-ke nawuthi “ yoke into ” ibekwe ngaphasi kwakhe , kuyakhanya bonyana lokhu akufaki uZimu phakathi , okunguye obeka zoke izinto ngaphasi kwakaKrestu .
46015028	Nasele enze lokhu , yeke iNdodana ngokwayo izakwenziwa bona ibe ngaphasi koZimu okunguye obeka zoke izinto ngaphasi kwayo ukuze kuthi yena Zimu abe ngongaphezu kwakho koke .
46015029	Alo-ke nakube akukho ukuvuka kwabafileko , bazokwenzanjani labo ababhabhadiselwa abafileko na ? Nakube abafileko abakazokuvuswa nakanye , kubayini abantu babhajadiswe ngenca yabo na ?
46015030	Nakungithi-ke khona kubayini sizifake engozini umzuzu nomzuzu na ?
46015031	Mina ngifa ngamalanga , iye , ngitjho njalo bazalwana kanjengombana ngambala ngizigqaja ngani kuKrestu Jesu iKosi yethu .
46015032	Nakube bengilwa neembandana ezinelunya e-Efesu ngebanga lomuntu tle , bengizakuthi ngizuzeni nje ? Nakube abafileko angeze bavuswa , khona-ke asizaliseni ikulumo ethi : “ Asigomeni , sisele ngombana ngomuso siyokufa . ”
46015033	Ningakhohliswa ! “ Ukujayelana nabantu abakhohlakeleko konakalisa isimilo esihle . ”
46015034	Qaqulukani njengombana nifanele , nilise ukona ngombana kukhona abathileko abangayeleli uZimu . Ngitjho lokhu khona nizakhe khenizikhuze .
46015035	Kodwana omunye angase abuze athi : “ Abafileko bavuswa njani na ? Bazokuvuka ngomzimba onjani na ? ”
46015036	Ubudlhadlha obungaka ! Okutjalileko angeze kwamila ngaphandle kobana kufe qangi .
46015037	Lokha nawutjalako , awutjali umzimba ngesingawo kodwana utjala imbewu kwaphela kungaba mhlambe ngeyekoroyi namkha okhunye nje .
46015038	UZimu nguye onikela imbewu leyo umzimba njengokuhlosa kwakhe . Unikela omunye nomunye umhlobo wembewu umzimba wayo .
46015039	Inyama yoke ayifani : Abantu bamhlobo othileko wenyama , iinlwana ziimhlobo omunye , iinyoni nazo ziimhlobo omunye neenhlambi ngokunjalo .
46015040	Ikhona-ke nemizimba yezulwini nemizimba yephasini , kodwana ukuphazimula kwemizimba yezulwini kukodwa , nokuphazimula kwemizimba yephasini nakho kukodwa .
46015041	Ikhona iphazimulo yelanga , nenye iphazimulo yenyezi godu nenye iphazimulo yeenkwekwezi ngombana iinkwekwezi ziyahlukahlukana ngephazimulo .
46015042	Kuzokuba njalo-ke ngokuvuka kwabafileko . Okutjalwako kuyabola , okuvuswako akuboli .
46015043	Kutjalwa ngokudelwa , kuvuswa ngephazimulo . Kutjalwa ngobuthakathaka , kuvuswa ngamandla .
46015044	Kutjalwa kumzimba wenyama , kuvuswa kumzimba wommoya . Nakube kukhona umzimba wenyama , kukhona nomzimba wommoya .
46015045	Ngokunjalo kutloliwe kwathiwa : “ Umuntu wokuthoma u-Adamu , waba sibunjwa esiphilako , ” u-Adamu wokugcina waba nguMoya ophilisako .
46015046	KoMoya akusikho okweza qangi , kodwana ngokwemvelo , ngemva kwalapho-ke kwaba ngokoMoya .
46015047	Umuntu wokuthoma wavela ethulini lephasi , wesibili wavela ezulwini .
46015048	Indlela angayo umuntu wephasi , banjalo nalabo abangebephasi . Indlela angayo umuntu wezulwini , banjalo nalabo abangebezulwini .
46015049	Njengombana sinomfuziselo womuntu wephasi , ngokunjalo sizokuba nomfuziselo womuntu wezulwini .
46015050	Ngiyatjho kini bazalwana ngithi inyama neengazi angekhe kwalidla ilifa lombuso kaZimu , nokubolako angekhe kwalidla ilifa lokungaboliko .
46015051	Lalelani nginitjele nasi ifihlakalo : Asizukulala soke , kodwana soke sizokutjhugululwa
46015052	ngomzuzwana , iye , ngokuphazima kwelihlo , nakulila iporompita yokugcina . Kuzokulila iporompita , abafileko bavuswe bangasenakho ukubola bese siyatjhugululwa-ke .
46015053	Lokhu okubolako kumele kuzembathise okungaboliko bese kuthi okubhubhako kuzembathise okungabhubhiko .
46015054	Nasele okubolako kwembathiswe okungaboliko , nokubhubhako sekwembathiswe okungabhubhiko , sizakuzaliseka-ke isitjho esitloliweko esithi : “ Ukufa kurhiribidelwe kuhlula ”
46015055	“ Kufa kuphi ukuhlula kwakho na ? Kufa , liphi iliva lakho na ? ”
46015056	Iliva lokufa sisono , namandla wesono mthetho .
46015057	Kodwana akathokozwe uZimu osipha ukuhlula ngeKosi yethu uJesu Krestu .
46015058	Ngalokho-ke bazalwana bami abathandekako , dzimelelani . Akungabi nento eninyakazisako . Hlalani njalo nizinikele ngokupheleleko emsebenzini weKosi ngombana niyazi bonyana ukuzikhandla kwenu eKosini akusingelize .
46016001	Malungana nomnikelo obuthelelelwa abantu bakaZimu , yenzani njengalokho engakutjela amabandla weGalatiya .
46016002	Elangeni leSabatha , omunye nomunye wenu akabekele ngeqadi inani elithileko ukuya ngokwenzuzo yakhe ukuze kuthi nangizako ngifunyane woke umnikelo sele ubuthelelwe .
46016003	Nangifikako ngizakukhupha iincwadi zokwethula labo enibakhethileko bona base isipho senu eJerusalema .
46016004	Nangabe nami kufanele bona ngikhambe , bazangiphekelela .
46016005	Ngizakuza kini lapho eKorinte emva kokudabula eMasedoniya ngombana ngihlose ukudabula khona eMasedoniya .
46016006	Kungenzeka ngihlalahlale nani isikhatjhana , mhlamunye bengiqede ubusika boke ngilapho ukuze ningisize ekhambeni lami nanyana kuphi lapha ngiya khona .
46016007	Angifuni ukunibona ngidlula nje , kodwana ngirhuluphela bona ngizakuba nesikhathi sokuhlala nani , iKosi nayivumako .
46016008	Kodwana ngizokuhlala e-Efesu bekufike iPentekoste
46016009	ngombana ngivulelwe umnyango omkhulu wokusebenza ngepumelelo , kanti-ke banengi nabaphikisana nami .
46016010	UThimothi nafika lapho kini , qinisekisani bonyana akunalitho alesabako ngombana wenza umsebenzi weKosi njengami .
46016011	Yeke akungabikhona namunye omnyazako ! Nasele akhamba , mlayeliseni ngokuthula abuyele kimi ngombana ngimlindele kanye nabazalwana .
46016012	Malungana nomzalwana wethu u-Apholo : Ngimkhuthaze ngamandla bona eze kini kanye nabazalwana . Ubengakazimiseli ukuza njenganje , kodwana uzakuza nafunyene ithuba .
46016013	Hlalani niqaphile , nijame nidzimelele ekukholweni , nibe nesibindi , niqine .
46016014	Koke enikwenzako , kwenzeni ngethando .
46016015	Bazalwana , ngiyanincenga njengombana nisazi bonyana umndeni kaStefana ube ngewokuthoma ukwamukela ukukholwa e-Arhaya , begodu uzinikele khulu emsebenzini wabacwengileko ,
46016016	zithobeni ebantwini abanjalo nakibo boke abanye abahlanganyela emsebenzini lo .
46016017	Ngithabe tle ngokufika kwakaStefana , uFortunatu no-Arhayiko ngombana banikele ngalokho ebeninganakho .
46016018	Bawuvuselele ummoyami kanye newenu , nje-ke bahlonipheni abanjalo .
46016019	Ayanilotjhisa amabandla wesifundeni se-Asiya . U-Akhwila noPriska banilotjhise khulu eKosini nebandla elihlanganyela emzinabo nalo linilotjhisile .
46016020	Boke abazalwana abalapha bayanilotjhisa . Lotjhisanani ngokukhethekileko .
46016021	Mina Powula ngitlola ukulotjhisa lokhu ngesami isandla .
46016022	Nangabe umuntu akathandi iKosi , akanamathelwe manikelela . Yewuze Kosi !
46016023	Umusa weKosi uJesu Krestu awube nani .
46016024	Ithando lami kini noke kuKrestu Jesu .
47001001	Mina Powula umpostoli kaKrestu Jesu ngokwentando kaZimu , noThimothi umzalwana , silotjhisa ibandla lakaZimu eKorinte nabo boke abacwengileko abakilo loke le-Arhaya .
47001002	Akube kini umusa nokuthula okuvela kuZimu uBaba neKosini uJesu Krestu .
47001003	Akathokozwe uZimu onguyise weKosi yethu uJesu Krestu nonguyise wesirhawu noZimu wenduduzo yoke ,
47001004	osiduduza kizo zoke iinhlupheko zethu ukuze sikwazi ukududuza labo abasesizini nanyana kungelinjani ngenduduzo esiyifunyene kuZimu .
47001005	Njengombana iinhlupheko zakaKrestu zivamile kithi , nokududuzwa kwethu kwandile ngoKrestu .
47001006	Nasikhathazekako , kungebanga lokududuzwa kanye nokusindiswa kwenu ; nasiduduzwako , kungebanga lokududuzwa kwenu okuveza kini ukubekezelela ngesineke iinhlupheko nathi esizithweleko .
47001007	Ithemba lethu ngani lidzimelele ngombana siyazi bonyana njengombana nihlanganyela eenhluphekweni zethu , ngokufanako nihlanganyela ekududuzweni kwethu .
47001008	Asithandi bona ningabi nelwazi bazalwana mayelana nobuhlungu esabuthwala esifundeni se-Asiya . Sagandeleleka khulu , kwaba ngaphezu kwamandla wethu besalahlekelwa nalithemba lokuphila .
47001009	Ngambala sazizwela inga sigwetjelwe ukufa . Nokho lokhu kwenzeka ukuze singazithembi thina kodwana sithembe uZimu okunguye ovusa abafileko .
47001010	Yena owasiphephisa ekufeni okungakaya , uzakubuye asisindise ; ithemba lethu silibeke kuye bona uzakubuye asisindise godu
47001011	njengombana nani nihlanganyele ekusisizeni ngemithandazo yenu . Nje-ke abanengi bazasithokozela malungana nomusa ongaka esiwuphiwe ngemithandazo yabanengi .
47001012	Iye , nakhu ukuzigqaja kwethu : Unembeza wethu uyafakaza bonyana ephasinapha , khulukhulu mayelana nobudlelwano bethu nani , saziphatha ngokucwenga nangokuthembeka okuvela kuZimu . Senza njalo ingasi ngokokuhlakanipha kwephaseli kodwana ngokomusa kaZimu .
47001013	Asinitloleli ilitho eningekhe nakwazi ukulifunda namkha ukulizwisisa . Nje-ke ngiyathemba bonyana
47001014	njengombana ningakasizwisisi ngokupheleleko , nizakuzwisisa ngokuzeleko bonyana ningazigqaja ngathi njengombana nathi sizozigqaja ngani ngelanga leKosi uJesu .
47001015	Njengombana benginesiqiniseko ngalokhu , bengifuna ukuza kini qangi ukuze nikwazi ukuba nomusa obuyelelweko .
47001016	Bengifuna ukudlula kinapho ngizonibona lokha nangiya eMasedoniya godu ngidlule lapho nasele ngibuya khona ukuze ningisize endlelenami yokuya eJudiya .
47001017	Kghani nidlumbana bona bengizaza nangihlela lokhu na ? Ngenza amahlelo wami ngokwamazinga wabantu , ngilungele ukuthi , “ Iye , iye ” , khonapho ngithi , “ Awa , awa ” na ?
47001018	Ngokuthembeka kwakaZimu , umyalezwethu kini awusi ngu : “ Iye ; awa ” .
47001019	INdodana kaZimu uJesu Krestu eyatjhunyayelwa phakathi kwenu ngimi noSilasi kanye noThimothi beyingasi ngu “ Iye ; awa ” , kodwana kiyo kuhlala kungu “ Iye ” kwaphela .
47001020	Kiyo , esinye nesinye isithembiso sakaZimu singu “ Iye ” . Yeke ngalokho ngayo sithi “ Amen ” kilo idumo lakaZimu .
47001021	Kodwana nguZimu osiqinisako sikanye nani kuKrestu bewasizesa ,
47001022	ngokusibeka itshwayo lakhe , wasipha noMoya wakhe ngeenhliziyweni zethu njengesibekiso .
47001023	Nje-ke , ngibiza uZimu bona abe ngufakazi wokobana kube ngebanga lokuniphephisa ukungabuyi kwami ngize eKorinte .
47001024	Angitjho bona sibusa phezu kokukholwa kwenu , kodwana siziinsebenzi kanye nani ukuze nithabe ngombana nidzimelele ekukholweni .
47002001	Ngaqeda nomkhumbulwami bona ngingasanithekela ngobuhlungu
47002002	ngombana nakube nginizwisa ubuhlungu , akekho ongangithokozisa ngaphandle kwaloyo engimzwise ubuhlungu .
47002003	Yeke ngatlola njengombana ngenzile ukuze kuthi nasele ngifikile , ngingazwiswa ubuhlungu ngilabo ebekumele ngathana bayangithokozisa ngombana nginethemba ngani noke kobana ukuthaba kwami kuzakuba kuthaba kwenu noke .
47002004	Nganitlolela ngokukhathazeka okukhulu nangobuhlungu behliziyo kanye nangeenyembezi , ingasi ukunidabukisa kodwana ukunazisa ukuzika kwethando enginalo ngani .
47002005	Nakube kukhona obange ubuhlungu , akakabubangi kimi kodwana ngandlelathize ububange kini noke , nokho angingezeleli nangitjho njalo .
47002006	Isibetho abethwe ngaso linengi labantu simanele umuntu onjalo .
47002007	Nje-ke esikhundleni salokho kumele nimlibalele benimduduze ukuze angabhudungelwa lisizi elidluleleko .
47002008	Ngalokho ngiyanincenga bonyana nibonakalise ithando lenu kuye .
47002009	Kungebangelo ngitlolile kobana nginizizinye bengazi bona nizithobile kikho koke .
47002010	Enimlibalelako nami ngiyamlibalela . Engikulibaleleko , nakube kukhona , kube ngebanga lenu phambi kwakaKrestu
47002011	ukuze uSathana angasibindi ngombana asikalalisi amehlo ngamaqhingakhe .
47002012	Kuthe lokha nangifika eTrowasi kobana ngitjhumayele ivangeli lakaKrestu , ngavulelwa umnyango eKosini .
47002013	Kodwana azange ngibe nokuthula ngombana azange ngifunyane umzalwana uTitosi lapho . Yeke ngabalayelisa , ngabuyela eMasedoniya .
47002014	Akathokozwe uZimu ohlala asirhola njalo ngedwendwe lokuhlula kuKrestu nophutjheza ngathi iphunga elimnandi lelwazi lakhe yoke indawo .
47002015	KuZimu siliphunga elimnandi lakaKrestu hlangana nalabo abasindiswako nalabo ababhubhako .
47002016	Komunye sisivunda sokufa , komunye siliphunga lokuphila . Ngubani ongangomthwalo lo na ?
47002017	Thina asisinjengabo abanengi , asikhambi sikhangisa ngelizwi lakaZimu ukuzenzela inzuzo . Kodwana kuKrestu sikhuluma phambi koZimu ngobuqotho njengabantu abathunywe nguye .
47003001	Kghani sele sithome ukuzibuka godu na ? Nakanye , abe asidingi iincwadi zokusethula kini namkha ezivela kini njengombana abanye basenza .
47003002	Nina ngokwenu niyincwadi yethu etlolwe eenhliziyweni zethu bona yaziwe beyifundwe babantu boke .
47003003	Niyabonakala bona niyincwadi kaKrestu , umphumela womsebenzethu . Iye , incwadi engakatlolwa ngomsobo kodwana ngoMoya kaZimu ophilako , engakatlolelwa emqebethwini kodwana eenhliziyweni zabantu .
47003004	Ithemba elinjalo ngelethu ngoKrestu phambi koZimu .
47003005	Akutjho bona siyakghona thina ngokwethu ukuzizuzela ilitho , kodwana nguZimu osikghonisako .
47003006	Iye , nguye osenze sakghona njengeenceku zesivumelwano esitjha , ingasi zomthetho kodwana zakaMoya ngombana umthetho uyabulala kodwana uMoya uyaphilisa .
47003007	Yeke , nakube ikonzo yokufa egobhodlhwe ngamagama emqebethwini yeza ngephazimulo kangangobana ama-Israyeli ahlulwa kuqala uMosi ebusweni ngebanga layo iphazimulo esebusweni bakhe , iphazimulo leyo esele iphelelwe mamandla ,
47003008	kuzokuba kangangani-ke ukuza kwekonzo kaMoya ngephazimulo na ?
47003009	Nakube bekunephazimulo ekonzweni yokulahlwa , iphazimula kangangani-ke ikonzo eletha ukulungisiswa na ?
47003010	Ngambala lokho ebekuseze kunephazimulo , sele kulahlekelwe yiphazimulo leyo ngebanga lokufika kwephazimulo ekulu
47003011	ngombana nakube lokho okuphelako kweza ngephazimulo , yikulu kangangani-ke iphazimulo yalokho okungapheliko na ?
47003012	Yeke , njengombana sinethemba elinjalo nje , sinesibindi tle .
47003013	Thina asisinjengoMosi obekazigubuzesa ngesiyaya ukuze ama-Israyeli angamgqolozeli lokha iphazimulo leyo nayinyamalalako .
47003014	Kodwana imikhumbulwabo yathundubazwa ngombana bekube kunamhlanjesi isiyayeso sisese njengombana besinjalo lokha nakufundwa isivumelwano esidala . Azange sisuswe ngombana sisuka kwaphela lokha umuntu nakuKrestu .
47003015	Iye , bekube kunamhlanjesi njalo lokha nakufundwa uMosi , isiyaya sembesa imikhumbulwabo ,
47003016	kodwana lokha umuntu natjhugulukela eKosini , isiyaya siyasuswa .
47003017	Nje-ke iKosi inguMoya , lapha kunoMoya kaSomnini khona kunekululeko .
47003018	Yeke soke thina esinobuso obungakathweswa isiyaya , thina esibona iphazimulo kaSomnini inga ibonakaliswe esibonibonini , siyatjhugululwa bona sibe nobujamo obufanako ukusuka kelinye izinga lephazimulo ukuya kelinye ngombana lokhu kuvela eKosini , enguMoya .
47004001	Yeke , njengombana kungomusa kaZimu bona sibe nekonzo le , asililahli ithemba .
47004002	Kunalokho silahle iindlela zokufihla izinto eziphathisa iinhloni , salile ukwenza ubuqili namkha ukuphambanisa ilizwi lakaZimu , kodwana ngokubeka iqiniso epepeneneni , siyazibuka kunembeza womuntu woke phambi koZimu .
47004003	Ngitjho nanyana ivangeli lethu lifihlakele , lifihlakele kilabo ababhubhako .
47004004	Uzimu wesikhathesi ufiphaze imikhumbulo yabangakholwako ukuze bangaboni umkhanyo wevangeli lephazimulo kaKrestu omfuziselo kaZimu .
47004005	Asizitjhumayeli thina , kodwana sitjhumayela uJesu Krestu njengeKosi , thina sibe makhoboka wenu ngebanga lakhe .
47004006	Yeke uZimu owathi : “ Umkhanyo awukhanye ebumnyameni , ” nguye owakhanyisa eenhliziyweni zethu ukusinikela umkhanyo welwazi lephazimulo kaZimu ebusweni bakaJesu Krestu .
47004007	Kodwana sinamagugu la ngezitjeni zomdaka ukuze kutjengiswe bonyana amandla amakhulu la ngewakaZimu begodu akaveli kithi .
47004008	Siyahlunguphazwa ngeendlela zoke kodwana asitshidlhwa , siyakakamala kodwana asipheli amandla .
47004009	Siyazunywa kodwana asilahlwa , simadlhwa phasi kodwana asibhujiswa .
47004010	Sihlala sithwele emizimbeni yethu ukufa kwakaJesu ukuze kuthi ukuphila kwakhe nakho kwembulwe emizimbeni yethu .
47004011	Thina esiphilako sihlala sinikelwa ekufeni ngebanga lakaJesu ukuze ukuphila kwakhe kwembulwe emizimbeni yethu efako .
47004012	Ngaleyondlela , kithi kusebenza ukufa kodwana kini kusebenza ukuphila .
47004013	Kutloliwe kwathiwa : “ Ngakholwa , ngalokho ngakhuluma . ” Nathi sakholwa , yeke sakhuluma
47004014	ngombana siyazi bona loyo owavusa iKosi uJesu nathi uzosivusa kanye noJesu begodu uzosiletha sikanye nani ebukhoneni bakhe .
47004015	Iye , koke kungebanga lenu ukuze kuthi umusa wandise ukuthokoza , kilo idumo lakaZimu , njengombana ufikelela abantu ngobunengi .
47004016	Ngalokho asipheli amandla . Nanyana umzimba wethu ngaphandle uluphala , ingaphakathi lethu livuselelwa imihla ngemihla .
47004017	Iinhlupheko zethu ezilula nezesikhatjhana zisilungiselela isilinganiso esikhulu sephazimulo engaphezu kokulinganiswa
47004018	ngombana asiqali lokho okubonwako kodwana siqale okungabonwako . Okubonwako kungekwesikhatjhana kodwana okungabonwako kungekwanini nanini .
47005001	Siyazi bona nakudilika idladla lephasinapha esihlala ngakilweli , sinesakhiwo esivela kuZimu , ikumba engakenziwa ngezandla , engeyanini nanini ezulwini .
47005002	Nasingaphakathi kwedladleli siyabubula , silangazelela ukwembathiswa ubuhlalo bethu bezulwini
47005003	ngombana nasembathisiweko , angeze safunyanwa sibulanzi .
47005004	Nasisahlezi ngedladlenapha , siyabubula begodu siyadisibezeka ngombana asifisi ukwambulwa kodwana sifuna ukumbathiswa ngobuhlalo bethu bezulwini ukuze kuthi okubhubhako kuginywe kuphila .
47005005	Yeke nguZimu owasidalela sona isizathwesi bewasipha noMoya njengesibambiso .
47005006	Nje-ke sihlala sinesibindi ngaso soke isikhathi , nanyana sisazi bonyana nasisesekhaya ngemzimbeni lo , sikude neKosi
47005007	ngombana sikhamba ngokukholwa , asikhambi ngokubona .
47005008	Iye , sinesibindi begodu sinyula bona siwutjhiye umzimba lo , siyokuhlala neKosi .
47005009	Nje-ke nanyana sisekhayapha namkha sele sikhambile , sikwenza kube mnqopho wethu ukuyithokozisa iKosi .
47005010	Ngitjho ngombana soke sifanelwe kuvela phambi kwesihlalo sokugweba sakaKrestu ukuze ngiloyo naloyo amukeliswe umvuzo walokho akwenzileko nasesengemzimbenapha , kungaba ngokuhle namkha okumbi .
47005011	Ngalokho-ke njengombana thina sikwazi bona kuyini ukwesaba iKosi , silinga ukuzuza nabanye , nokho thina siyazeka kuZimu . Ngiyathemba bona nakunembeza wenu siyazeka .
47005012	Ngalokho asizidumisi kini , kodwana sininikela ithuba lokobana nizigqaje ngathi ukuze nikwazi ukuphendula labo abazigqaja ngokubonakala emehlweni ebangeni lokobana bazigqaje ngokusehliziyweni .
47005013	Nangabe siqaleka sirhapha , akutshwenyi , sirhaphela uZimu . Nangabe asirhaphi , kungebanga lenu .
47005014	Ithando lakaKrestu liyasiraga ngombana siyakholelwa bona munye owafela boke , nje-ke boke bafile .
47005015	Wafela boke ukuze kuthi labo abaphilako bangasaziphileli bona , kodwana baphilele yena owabafelako bewavuswa .
47005016	Ukusukela gadesi , yeke asisazukwazi umuntu ngokwenyama ngitjho nanyana sakhe sazi uKrestu ngokwenyama nje , nokho asisamazi njalo .
47005017	Nje-ke umuntu nasele akuKrestu , sewunesibumbeko esitjha : koke okudala kudlulile , qala , koke sele kwenziwe kwaba kutjha .
47005018	Koke lokhu kuvela kuZimu owasibuyisela kuye ngoKrestu bewasinikela ikonzo yokubuyisana ,
47005019	okutjho bona uZimu wabuyisela iphasi kuye ngoKrestu . Azange abale iimphambeko zalo , kodwana wasinikela umyalezo wokubuyisana .
47005020	Nje-ke thina sibazenda bakaKrestu ngombana uZimu uzwakalisa isimemezelo sakhe ngathi . Yeke siyanincenga ebizweni lakaKrestu bona nibuyisane noZimu .
47005021	Wamenza bona abe sisono ngebanga lethu loyo ongazange asazi isono ukuze kuthi kuye sibe ngabalungisisiweko bakaZimu .
47006001	Njengeensebenzi zakaZimu ezisebenza ndawonye , siyanincenga bona ningawamukeleli ilize umusa kaZimu
47006002	ngombana uthi : “ Ngesikhathi esifaneleko ngakulalela , ngelanga lesindiso ngakusiza . Qalani , kwanje kusikhathi esifaneleko , qalani , kwanje kulilanga lesindiso !
47006003	Asibeki isiqabo endleleni yomuntu ukuze kungafunyanwa iphoso emsebenzini wethu .
47006004	Kodwana njengeenceku zakaZimu sizibuka ngazo zoke iindlela : ngokunyamezela okukhulu , ngokuhlunguphazwa , ngobudisi , ngamatlhuwiso ,
47006005	ngokubethwa , ngokubotjhwa , ngemiguruguru , ngokutjhikatjhika , ngokungalali ebusuku kanye nangendlala .
47006006	Iye , sizibuka ngokuhlanzeka , ngelwazi , ngokubekezela , ngobumnene , ngokucwengeka kuMoya oCwengileko , ngethando lamambala
47006007	nangokukhuluma iqiniso emandleni kaZimu . Lokho sikwenza ngeenkhali zokulunga ngesidleni nangesinceleni .
47006008	Ekuhlonitjhweni nekurhubutjhweni , ebumbini nebumnandini . Siphathwa njengabakhohlisi nanyana sineqiniso nje ;
47006009	siphathwa njengabantu abangaziwako nanyana saziwa nje ; siphathwa njengabantu abafako , kodwana qalani siyaphila ; siphathwa njengabantu abahlunguphaziweko , kodwana abangakabulawa .
47006010	Siphathwa njengabantu abanesizi , kodwana sihlala sinamile ; sinjengabadududu , kodwana senza abanengi babe ziingwili ; sinjengabanganalitho khisibe sinakho koke .
47006011	Sikhulume sitjhaphulukile kini maKorinte , sanivulela iinhliziyo zethu .
47006012	Asikanigodleli amazizo wethu kodwana nina nisigodlele wenu .
47006013	Nje-ke ngokwenana , ngikhuluma nani njengabantwana , nani-ke vulani iinhliziyo zenu ngokupheleleko .
47006014	Ningazihlanganisi nabangakholwako . Kunabudlelwano bani phakathi kwabalungileko nabangakalungi na ? Namkha kunahlanganyelo bani phakathi komkhanyo nobumnyama na ?
47006015	Unasivumelwano bani uKrestu noBheliyara na ? Namkha yini ikholwa elingayabelana nomuntu ongakholwako na ?
47006016	Linasivumelwano bani ithempeli lakaZimu nabosingazimu na ? Thina silithempeli lakaZimu ophilako , njengombana uZimu wathi : “ Ngizokuhlala ngaphakathi kwabo bengikhambe hlangana nabo , ngibe nguZimabo , bona babe babantu bami . ” “ Phumani phakathi kwabo , nizahlukanise nabo ; ningathinti ilitho elisilapheleko , yeke ngizakuza kini . Kutjho uSomnini .
47006017	Ngalokho-ke : “ Phumani phakathi kwabo , nizahlukanise nabo ; ningathinti ilitho elisilapheleko , yeke ngizakuza kini . Kutjho uSomnini .
47006018	Mina ngizakuba nguYihlo , nina-ke nibe madodana namadodakazami . Kutjho uSomnini uMninimandla woke . ”
47007001	Njengombana sineenthembiswezi nje bathandekako , asizihlambululeni kikho koke ukusilaphala komzimba nekomphefumulo , siphelelise ukucwengeka ngokwesaba uZimu .
47007002	Akhe nisivulele indawo eenhliziyweni zenu . Akunamuntu esimonileko , akunamuntu esimtjhaphisileko , akakho nesimcaphazileko .
47007003	Angitjho lokhu ukuze nginilahle ngombana ngikhe ngatjho bona niseenhliziyweni zethu , sizokufa ndawonye besiphile ndawonye .
47007004	Nginesibindi khulu ngani begodu nginegugu khulu ngani . Ngigcwele ukududuzeka begodu ngithabe khulu ngazo zoke iinhlupheko zethu .
47007005	Kwamambala nanyana sesifikile eMasedoniya , imizimba yethu azange ifumane ukuphumula , kodwana sakhathazeka ngeendlela zoke ; kwaba yipikiswano ngaphandle , ngaphakathi saba nokwesaba .
47007006	Kodwana uZimu oduduza abadanileko , wasiduduza ngokufika kwakaTitosi ,
47007007	ingasi ngokuza kwakhe kwaphela , kodwana nangokududuzeka akufumana lapho kini . Wasitjela ngokungihlulukela kwenu , isililo senu nangetjisakalo eninayo ngami . Yeke ngathokoza ngaphezu kokwenza .
47007008	Ngitjho nanyana nganizwisa ubuhlungu ngencwadi yami leya , angizisoli ngayo . Iye , nanyana khengazisola phambilini nangibona bona nginizwise ubuhlungu ngencwadi leyo nje , nokho kwase kwaba sikhatjhana .
47007009	Kwanjesi ngiyathaba , ingasi ngombana nganizwisa ubuhlungu , kodwana ngebanga lokobana ubuhlungu benu bunenze bona nitjhuguluke ngombana nezwa ubuhlungu obuvela kuZimu . Ubuhlungobo basetjenziswa nguZimu . Nje-ke thina azange sinikhubaze nakancani .
47007010	Ubuhlungu obuvela kuZimu buveza ukutjhuguluka okudosela esindisweni begodu abulethi ukuzisola kodwana ubuhlungu obuvela ephasini buveza ukufa .
47007011	Qalani bona ubuhlungu enabuzwiswa nguZimu buveze ukukhuthala okungangani kini , iye , ukuzimisela okungakaya kobana nizikhuphe emlandwini , ekwesabeni , ekulangazeleleni , ekutjhisekeleni nekuhlunguphazweni . Nizibonakalise ninganamlandu kikho koke malungana nalokho .
47007012	Nje-ke nanyana nginitlolele , azange ngenze lokho ngebanga laloyo owonileko , namkha ngebanga laloyo owoniweko , kodwana ngenzela bona ukusitjhisekela kwenu kwazeke kini phambi koZimu .
47007013	Ngalokho siyaduduzeka . Phezu kokududuzeka kwethu , sathokoza khulu ngokuthaba kwakaTitosi ngombana noke nje namenza bona umkhumbulwakhe uphole .
47007014	Nakube bengiseze ngizikhakhazisa ngani kuye , azange ngibe neenhloni , kodwana kube njengokweqiniso lakho koke ebesikutjho kini . Yeke ukuzikhakhazisa kwethu kuTitosi nakho kubonakele kuliqiniso .
47007015	Nje-ke ithando lakhe ngani landa khulu nakakhumbula ukuzithoba kwenu noke nokumamukela kwenu ngokwesaba nokuthuthumela .
47007016	Ngithabile ngombana nginethemba elipheleleko ngani .
47008001	Sifuna bona nazi bazalwana ngomusa kaZimu ophiwe amabandla weMasedoniya
47008002	ukuthi ngesikhathi esinzima sokuhlukunyezwa , ithabo lawo elingapheliko kanye nobuchaka bawo obukhulu buphuphume baba mnotho wokuphana kiwo .
47008003	Ngingafakaza bona anikela ngokuzithandela kwawo ukuya ngamandlawo , ngitjho nangaphezu kwalokho anakho .
47008004	Asincenga khulu bona nawo aphiwe ithuba lokuhlanganyela kilomsebenzi emakholweni .
47008005	Nje-ke lokhu thina besingakakulindeli . Athoma ngokuzinikela wona qangi eKosini , kwathi ngokwentando kaZimu , azinikela nakithi .
47008006	Yeke sabawa uTitosi bona njengombana sele athomile nje , akaqedelele umsebenzi womusa lo hlangana nani .
47008007	Njengombana sele nikghona ezintweni zoke nje , ekukholweni , ekukhulumeni , elwazini , ekutjhisekeni okukhulu nethandweni lethu kini , sifuna bona nikghone nekunikeleni ngomusa .
47008008	Akutjho bona nginibethela umthetho kodwana nginitjengisa bona abanye bakhuthele kangangani . Ngithanda bona nani nibonakale bonyana ithando lenu likhulu kangangani .
47008009	Niyawazi umusa weKosi yethu uJesu Krestu kobana nanyana bekanjingile , kodwana ngebanga lenu waba sichaka ukuze kuthi ngobuchaka bakhe nina ninjinge .
47008010	Nje-ke endabeni le , ngibeka nasi iseluleko sami : Kunilungele nina enithome qangi , ingasi ukwenza kwaphela , kodwana ukuba netjisakalo kusukela kwemnyakeni ophelileko .
47008011	Yeke , kuqedeleleni lokho ukuze ukutjhisekela kwenu kulinganiswe ngokukuphetha ukuya ngalokho eninakho .
47008012	Nangabe ukutjhisekela kukhona , isipho siyamukeleka ukuya ngalokho umuntu anakho , ingasi ukuya ngalokho umuntu anganakho .
47008013	Angitjho bona kumele abanye bathwale ludlana khisibe nina niyagandeleleka , kodwana ngifuna ukulingalinganisa izinto phakathi
47008014	kwalokho okunengi eninakho nokutlhoga kwabo ukuze kuthi okunengi abanakho kwanelise iindingo zenu bese kuba nokulingalingana .
47008015	Njengombana kutloliwe kwathiwa : “ Loyo onokunengi , azange abe nokunengi khulu , naloyo onokuncani azange abe nokuncani khulu . ”
47008016	Akathokozwe uZimu obeke ehliziyweni kaTitosi ukutjhisekela okufana nalokho enginakho ngani .
47008017	Azange amukele isibawo sethu nje kwaphela , kodwana njengombana anokutjhisekela okudlula kwaphambilini , uzonikhambela ngokuzithandela kwakhe .
47008018	Simthumela kinapho kanye nomzalwana odumileko hlangana nawo woke amabandla ngokutjhumayela kwakhe ivangeli .
47008019	Akusikho lokho kwaphela , kodwana ukhethwe mabandla bona akhambe nathi lokha nasikhambisa indaba yomnikelo esiwunakekelako kobana sidumise iKosi ngokwayo kanye nokubonakalisa ukukhuthala kwethu ekusizeni .
47008020	Silinga bona kungabikhona umuntu osisolako ngesipho somusa esisisebenzakwesi .
47008021	Sibinge bona senze okufaneleko , ingasi phambi kwakaZimu kwaphela kodwana naphambi kwabantu .
47008022	Sithumele kanye nabo umzalwana wethu esamzizinya kanengana , safumana akhuthele ezintweni ezinengi , kodwana kwanjesi sele anokutjhisekela okukhulu kunaphambilini ngebanga lokunethemba kwakhe okukhulu .
47008023	Yena-ke uTitosi lo , umhlanganyeli kanye nomsebenzisani wami emsebenzini wenu lo . Nakubazalwana bethu bona , baziinthunywa zamabandla , idumo lakaKrestu .
47008024	Nje-ke akuthi epepeneneni , nitjengise ubufakazi bethando lenu kibo nesizathu sethu sokuzikhakhazisa ngani .
47009001	Akutlhogeki bona ngingabe nginitlolele mayelana nomnikelo omalungana nabacwengileko
47009002	ngombana ngiyakwazi ukutjhisekela kwenu engizikhakhazisa ngakho ngani ebantwini beMasedoniya ngisithi , i-Arhaya lazilungiselela kwanyakenye . Ngalokho ukutjhisekela kwenu kudlhudlhe abanengi .
47009003	Nje-ke ngithumela abazalwana kini ukuze ukuzikhakhazisa kwethu ngani kungabonakali kulilize . Kufanele nilunge njengombana bengithe sele nazilungiselela kade .
47009004	Nakungasinjalo nange kungenzeka bona amaMasedoniya akhambe nami , afunyane bona anikalungisi , sizakuhlatjwa ziinhloni besivaleke imilomo ngani emsebenzini lo .
47009005	Kungakho ngibone kuqakathekile ukuncenga abazalwana kobana bakhambe ngaphambi kwenu , bayokuje balungiselela ngaphambili , isipho esikhulu enathembisa ngaso ukuze sihlale silungile njengesipho enisikhuphe ngokuthanda kwenu ingasi ngokugandelelwa .
47009006	Khumbulani lokhu : “ Loyo otjala ngokunconcosela , uzokuvuna okunconcoselweko , naloyo otjala okunengi uzakuvuna okunengi . ”
47009007	Ngiloyo naloyo akanikele njengokuzibekela kwakhe ehliziyweni yakhe , kungabi ngokutsitsila namkha ngokugandelelwa ngombana uZimu uyamthanda loyo onikela ngethabo .
47009008	UZimu unamandla wokwenza bona woke umusa wande kini ukuze kikho koke ngeenkhathi zoke , nasele ninakho koke enikudingako , nande ngayo yoke imisebenzi emihle
47009009	njengombana kutloliwe kwathiwa : “ Wahlakaza ngokunabileko , wabela abachakileko . Ukulunga kwakhe kujame isiphelani . ”
47009010	Loyo opha umtjali imbewu kanye nesikwa njengokudla , uzonibonelela abe andise nesilulu sembewenu , akhulise isivuno sokulunga kwenu .
47009011	Nizakwenziwa abanjingileko ngazo zoke iindlela ukuze niphane ngeenkhathi zoke bese kuthi ngathi , ukuphana kwenu kube kuthokoza uZimu .
47009012	Umsebenzi eniwenzako lo , awuphakeli iindingo zabantu bakaZimu nje kwaphela , kodwana uphuphuma iindlela ezinengi ezahlukeneko zokuletha ukuthokoza kuZimu .
47009013	Ngebanga lomsebenzi enizibonakalise ngawo lo , abantu bazakudumisa uZimu ngokuzithoba okukhambisana nokutjhumayela kwenu ivangeli lakaKrestu kanye nomusa wenu omkhulu ekwabelaneni nabo kanye nabantu boke .
47009014	Nabanithandazelako , iinhliziyo zabo zizakunamathela kini ngebanga lomusa omkhulu uZimu aniphe wona .
47009015	Akathokozwe uZimu ngesipho sakhe esingahlathululekiko !
47010001	Mina Powula ngenyama , ngiyanincenga ngobumnene nangokuthobeka kwakaKrestu , iye , mina engizithobako lokha nangiphambi kwenu , kodwana nginesibindi lokha nangingekho kini !
47010002	Ngithi kini nangilapho , akungatlhogeki bona bengikhombise isibindi hlengiphikisana nalabo abadlumbana bona senza izinto ngokwenyama .
47010003	Ngambala siphila njengabantu , kodwana asilwi ipi ngokwenyama .
47010004	Thina iinkhali zepi yethu akusizo zenyama , kodwana zinamandla kaZimu kobana zitjhabalalise iinsekelo . Sitjhabalalisa ukuphikisana
47010005	kanye nazo zoke iinqabo ezizikhukhumezako ezijanyiswa kobana zijamelane nelwazi lakaZimu begodu yoke imikhumbulo siyithumbela ekuthobeleni uKrestu .
47010006	Silungele ukuhlunguphaza koke ukungalaleli lokha ukulalela kwenu nasele kuphelelisiwe .
47010007	Qalani lokho okuphambi kwenu . Nakube niyazithemba bona ningebakaKrestu , zikhumbuzeni bona , njengombana ningebakaKrestu , nathi singibo .
47010008	Nje-ke ngitjho nanyana ngizikhakhakhakhazisa khudlwana ngegunya lethu iKosi esiphe lona kobana sinakhe singanigirizi , angeze ngaba neenhloni ngalokho .
47010009	Angifuni ukubonakala inga ngilinga ukunithusela ngeencwadi zamezi
47010010	ngombana kuthiwa : “ Nakuziincwadi zakhe zona , zinesisindo begodu zitjhubile , kodwana yena siqu sakhe akanasithunzi , nekulumakhe ayazisi . ”
47010011	Abanjalo abalemuke bonyana lokho esikutjho ngencwadi nasingekho kibo , sizakutjho nalokha nasinabo .
47010012	Asizifanisi namkha sizilinganise nabanye balabo abazibukako . Kodwana nabazilinganisako bebazifanise omunye nomunye , ababonisi ukuhlakanipha .
47010013	Kodwana thina asizuzikhukhumeza ukudlula isilinganiso kodwana sizakuba ngaphakathi kwesilinganiso uZimu asibekele sona , besifikelele ngitjho nakini .
47010014	Asikadluleleli ekuzigqajeni kwethu njengombana bekuzokuba njalo nakube besingakafiki kini ngombana thina singabokuthoma abafika kini ngevangeli lakaKrestu .
47010015	Nje-ke asizikhakhazisi ngokudluleleko ngemisebenzi yabanye . Kodwana ithemba lethu kukobana ukukholwa kwenu nakulokhu kwanda , nomkhakha wokusebenza kwethu phakathi kwenu nawo uzakwandiswa khulu ;
47010016	iye , ukuze sikwazi ukutjhumayela ivangeli nemazweni angaphetjheya kwenu , ngaphandle kokuzikhakhazisa ngomsebenzi osele wenziwe endaweni yomunye umuntu .
47010017	Umtlolo uthi : “ Loyo ozikhakhazisako , akazikhakhazise kuSomnini ”
47010018	ngombana abathokozwako akusingilabo abazibukako kodwana kuthokozwa ababukwa yiKosi .
47011001	Sengathi beninganginyamezelela ebudlhadlheni bami obuncanobu , iye , akhese ningibekezelele hle !
47011002	Nginetjhisakalo ngani , iye , nginetjhisakalo kaZimu ngombana nganendisa endodeni eyodwa , enguKrestu ukuze nginethule kuye nilitlawu lakotlawu .
47011003	Kodwana nginevalo ngani kobana njengombana u-Efa akhohliswa yinyoka enobuqili , imikhumbulo yenu nayo ingahle iyengwe ekuzinikeleni kwenu kuKrestu okuqotho nokumsulwa .
47011004	Ngitjho ngombana nakufika umuntu afese atjhumayele omunye uJesu ohlukileko kilo esimtjhumayelako , namkha nanamukela omunye ummoya ohlukileko kilowo eniwamukeleko , namkha ivangeli elihlukileko kilelo esele nilamukele , niba msinyana ekuzinikeleni kokunjalo .
47011005	Angikhumbuli nokho bona ngingonyazeka kunabo boke abapostoli abadumilekwabo .
47011006	Mhlambe iye , ngilitjhapha ekukhulumeni , kodwana angisilo itjhapha elwazini ; lokhu sakubonakalisa kini ngazo zoke iindlela , nakizo zoke izinto .
47011007	Kghani ngonile ngokuzithoba kwami ukuze nina niphakanyiswe ngebanga lokobana ngatjhumayela ivangeli lakaZimu kini ngesihle na ?
47011008	Ngaphamba amanye amabandla ngokwamukela isekelo kiwo ukuze ngisize nina .
47011009	Ngesikhathi ngisesenani begodu ngiswele , azange ngitlhagele namunye wenu ngombana iindingo zami bezithwelwe bangani bami beMasedoniya . Ngaleyondlela ngazibamba begodu ngizokuragela phambili nokuzibamba ekubeni mthwalo kini .
47011010	Njengombana iqiniso lakaKrestu lingaphakathi kwami nje , ukuzikhakhazisa kwami angeze kwathuliswa eemfundeni ze-Arhaya .
47011011	Kubayini na ? Kghani kungombana nginganithandi na ? Awa , uZimu uyazi bona nginithanda tle .
47011012	Engikwenzako ngizokuraga ngikwenze ukuze ngingabaphi ithuba labo abalifunela ukuthathwa inga balingana nathi kilokho abazikhukhumeza ngakho .
47011013	Abazikhukhumezakwabo babapostoli bamala , iinsebenzi ezinekohliso , bazenza inga babapostoli bakaKrestu !
47011014	Akumangazi lokho ! Ngitjho noSathana uyazitjhatjhanisa azenze ingilozi yokukhanya .
47011015	Nje-ke akurari lokha iinceku zakhe nazo nazizitjhatjhanisako zizenze inga ziziinceku zokulunga . Isiphetho sazo sizakufanelana nezenzo zazo .
47011016	Ngiyabuyelela ngithi akungabi noyedwa odlumbana bona ngisidlhayela . Kodwana nakube kunjalo , khona-ke ngamukelani njengesidlhayela ukuze nami ngikwazi ukuzikhakhakhakhazisa .
47011017	Lokho engikutjhoko mayelana nesibindi sokuzikhakhazisesi , angikutjho ngegunya leKosi , kodwana ngikutjho njengesidlhayela .
47011018	Njengombana abanengi bazikhukhumeza ngokwephaseli nje , nami-ke ngizozikhukhumeza
47011019	ngombana ninyamezelela iindlhayela ngethabo , khisibe nina nihlakaniphile .
47011020	Lokha umuntu nanenza amakhoboka , adla ngani , adlala ngani , adlhodlhomela ngani namkha aniwakala ebusweni , seniyambekezelela .
47011021	Ngivuma ngeenhloni kobana saba buthakathaka khulu kilokho . Kodwana nanyana yini umuntu angazikhukhumeza ngakho , ngikhuluma njengesidlhayela , nami ngizikhukhumeza ngakho lokho .
47011022	BamaHebheru na ? Nami nginguye . Bama-Israyeli na ? Nami nginguye . Baziinzukulwana zaka-Abrahamu na ? Nami ngingiso .
47011023	Baziinceku zakaKrestu na ? Ngikhuluma njengehlanya , ngiyinceku engcono kunabo . Ngisebenze ukudlula bona , ngabanjwa kanengi kunabo , ngabethwa kanenginengi begodu kube kanengi ngijika emlonyeni wokufa .
47011024	Kwaba mahlandla amahlanu ngirithwa maJuda imivuvu ematjhumi amathathu nethoba .
47011025	Ngadulwa bekwaba kathathu ngeentonga . Ngakghadlhwa ngamatje ihlandla elilodwa . Amahlandla amathathu ngaphahlazelwa umkhumbi , kwathi ubusuku nemini ngasunduzelwa ngelwandle .
47011026	Ngibe sekukhambeni kanenginengi , ngaba sengozini yemilambo . Ngibe sengozini yabagongodi , ngaba sengozini yabantu bekhethu . Ngibe sengozini yabatjhili , ngaba sengozini nangingedorobheni . Ngibe sengozini nangiselwandle , ngaba sengozini kubazalwana bamala .
47011027	Ngisebenze nzima ngazikhandla , ngasikhathi ngingalali . Ngiphethwe yindlala nomrhawu , ngahlala nginganakudla . Ngiququdwe makhaza nginganazambatho .
47011028	Ngaphandle kwakho koke lokhu , ngihlala ngiqalene nokukhathazeka kwami okukhulu ngamabandla woke .
47011029	Ngubani obuthakathaka mina ngingabi buthakathaka na ? Ngubani okhubekiswako mina ngingatjhi na ?
47011030	Nakube kufanele ngizikhakhazise , ngizozikhakhazisa ngezinto ezikhombisa ubuthakathaka bami .
47011031	UZimu onguYise weKosi uJesu , ekumele adunyiswe isiphelani , uyazi bonyana angileyi amala .
47011032	Ngemzini weDamaseku , umbusi ongaphasi kwekosi u-Areta wathumela abalindi bona balinde umuzi wamaDamaseku ukuze ngibotjhwe .
47011033	Kodwana ngehliswa ngesiqwebu ngefesidere elisemthangaleni , kwaba kuphunyurha kwami njalo ezandleni zakhe .
47012001	Kufanele ngizikhakhazise nanyana kungasizi ilitho nje . Kodwana ngizakuragela phambili emibonweni nezambulweni zeKosi .
47012002	Ngazi umuntu othileko kuKrestu , ekwathi eminyakeni elitjhumi nane edlulileko wanyuselwa ezulwini lesithathu . Ukuthi bekangemzimbeni namkha bekangasi ngemzimbeni , angazi , kwazi uZimu .
47012003	Iye , ngiyazi bona umuntu loyo , nanyana bekangemzimbeni namkha bekangasi ngemzimbeni angazi , kwazi uZimu .
47012004	Nokho yena wanyuselwa epharadesi . Wezwa izinto ezingakhulumekiko , iye , izinto umuntu angakavunyelwa bona azikhulume .
47012005	Yeke ngizazikhakhazisa-ke ngomuntu onjalo , kodwana angeze ngazikhakhazisa ngokwami ngaphandle kobuthakathaka bami .
47012006	Ngitjho nanyana bengingathanda ukuzikhakhazisa , bengingeze ngaba sidlhayela ngombana bengizabe ngikhuluma iqiniso . Kodwana ngiyalisa ukuzikhakhazisa ukuze kungabikhona ocabanga khulu ngami ukudlula lokho engikwenzako namkha engikukhulumako .
47012007	Ngafakwa iliva enyameni ukuze ngingazikhukhumezi ngebanga lezambulo ezikulu engizibonako . Nje-ke ilivelo lisithunywa sakaSathana angititinya ngalo .
47012008	Kwabe kwaba mahlandla amathathu ngincenga uSomnini bonyana alikhuphe kimapha .
47012009	Kodwana wathi kimi : “ Umusa wami ukwanele ngombana amandla wami apheleliswa ebuthakathakeni . ” Nje-ke ngizazikhakhazisa khulu ngobuthakathaka bami ukuze amandla kaKrestu ahlale phezu kwami .
47012010	Kungebangelo , ngenca kaKrestu , ngiyakuthabela ukuba buthakathaka , ukuthukwa , ukuba sebudisini , ukuzunywa nokuhlupheka . Ngitjho ngombana lokha nangibuthakathaka , ngiba namandla .
47012011	Sese ngiphenduke isidlhayela , kodwana ngini eningenzisileko . Emanyeni bekumele kube ngini eningibukako ngombana anginyazeki nakancani ebapostolini abadumilekwaba , ngitjho nanyana ngingasililitho nje .
47012012	Amatshwayo wobupostoli , okutjho iimbonakaliso , iimangaliso nemikarisomraro , kwenziwa phakathi kwenu ngesineke esikhulu .
47012013	Yini eyanenza bona nilulazeke kunamanye amabandla ngaphandle kobana angizange ngibe mthwalo kini na ? Yeningilibalele ebutjhaphenobo !
47012014	Qalani , sele ngilungele ukuza kini kilelihlandla lesithathu . Angizukuba mthwalo kini ngombana angifuni ipahla yenu kodwana ngifuna nina . Angithi abantwana abakameli ukondla ababelethi kodwana babelethi ekumele bondle abantwana .
47012015	Ngingathaba ukuninikela koke enginakho nami bengizinikele ngokwami . Nakube nginithanda khulu , nina nizangithanda kancani na ?
47012016	Akhe kuthatheke-ke bona azange ngibe mthwalo kini . Nokho nithi batjho njengombana ngibe nobuqili , nganidlelezela .
47012017	Ngakhe nganidlelezela ngamanye wamadoda engawathumela kini na ?
47012018	Ngakhombela uTitosi bona eze kini , ngamthuma nomunye umzalwana wethu . UTitosi azange anidlelezele . Kghani wakhe wanidlelezela ? Azange siziphathe njalo nathi na ? Azange sikhambe emagadangweni afanako na ?
47012019	Kghani soke isikhathesi beniseze nidlumbana bona sizivikela kini na ? Awa , thina besikhuluma phambi koZimu sikuKrestu begodu koke esikwenzako , bangani abathandekako , sikwenzela ukuqinisa nina .
47012020	Nginevalo lokobana ekufikeni kwami ngingahle nginifunyane ningasi ngilokho engikufisako , nani ningahle ningifunyane ngingasi ngilokho enikufisako . Godu nginevalo lokobana mhlambe kungaba khona ukucabana , umona , ukuthukuthelelana , umrhobholo , ukuthukana , ukuhlebana , ukuzazi nesiphithiphithi .
47012021	Iye , nginevalo lokobana nangifikako godu , uZimami angangithoba phambi kwenu , mhlambe bengililele abanengi abona ngaphambilini kodwana bangeze baphenduka ekusilaphaleni kwabo , ekuziphatheni kumbi ngokwamabhayi kanye nemanyaleni abawenzileko .
47013001	Sekungekwesithathu ngisiza kini : “ Yoke indaba kumele iqiniswe ngabofakazi ababili namkha abathathu . ”
47013002	Ngabayelelisa labo abonako ngaphambilini kanye nabo boke abanye , godu ngisabayelelisa nanje nanyana ngingekho phakathi kwabo , njengombana ngenza lokha nangiphakathi kwenu nanginikhambele kwesibili . Ngithi angisoze ngaba nesirhawu
47013003	njengombana nithi nifuna ubufakazi bona uKrestu ukhulume ngami . Yena akasibuthakathaka ekusebenzeni ngani kodwana unamandla hlangana nani .
47013004	Yena wabethelwa ebuthakathakeni kodwana waphila ngamandla kaZimu . Sibuthakathaka kuye , kodwana ekusebenzeni kwethu ngani , sizokuphila naye ngamandla kaZimu .
47013005	Zihlolisiseni bona nisaphila ekukholweni na . Zizizinyeni . Kanti anilemuki bonyana uJesu Krestu ungaphakathi kwenu na ? Nakungasinjalo khona-ke kutjho bona anikayiphumeleli ihlolo .
47013006	Ngiyathemba bona nizakufunyana bonyana thina azange sibhalelwe .
47013007	Sithandaza kuZimu bona ningenzi ilitho elingakalungi . Ingasi bona sibonakalise ebantwini bonyana siphumelele ihlolo , kodwana kobana nenze okulungileko ngitjho nanyana kubonakala inga sibhalelwe .
47013008	Ngitjho ngombana akunalitho esingalenza ukujamelana neqiniso ngaphandle kobana silijamele ,
47013009	ngombana sihlala sithabile njalo lokha nasibuthakathaka kodwana nina ninamandla . Nje-ke imithandazwethu kukobana nipheleliswe .
47013010	Kungalokho ngitlola izintwezi nangingekho phakathi kwenu ukuze kuthi nangizako ngingafiki ngibe bukhali ekusebenziseni kwami igunya , iye , igunya engaliphiwa yiKosi kobana nginakhe ingasi bona nginigirize .
47013011	Kokugcina bazalwana , yenisale kuhle . Phikelelani ukupheleliswa , nilalele isibawo sami . Yibani hliziyonye , nihlale ngokuthula . UZimu wethando nokuthula uzakuba nani .
47013012	Lotjhisanani ngokwangana okukhethekileko .
47013013	Boke abazalwana bayanilotjhisa .
47013014	Umusa weKosi uJesu Krestu , ithando lakaZimu nobudlelwana bakaMoya oCwengileko , akube nani noke .
48001001	UPowula , ompostoli ongaveli ebantwini namkha ongakezi ngabantu kodwana ngoJesu Krestu noZimu uBaba , owavusa uJesu ekufeni ,
48001002	kanye nabo boke abazalwana abanami , silotjhisa amabandla aseGalatiya :
48001003	Sithi sinifisela umusa nokuthula okuvela kuZimu uBaba neKosini uJesu Krestu ,
48001004	owazinikela ngebanga lezono zethu kobana asihlangule esikhathini lesi sobukhohlakali ukuya ngokwentando kaZimethu nonguBaba .
48001005	Akadunyiswe ngokungapheliko ! Amen .
48001006	Ngiyarareka ngombana nimsinyana kangaka ukuhlubuka loyo owanibiza ngomusa kaKrestu , naphendukela evangelini elehlukileko ,
48001007	ekhabo lakhona ekungasilivangeli nokuba livangeli . Kuyabonakala bona kunabantu abanihlangahlanganisako , abalinga ukona ivangeli lakaKrestu .
48001008	Kodwana nanyana kungaba ngithi namkha ingilozi evela ezulwini ingatjhumayela elinye ivangeli ngaphandle kwalelo esanitjhumayeza lona , ayithuweleliswe !
48001009	Njengombana besele sitjhwile , ngisabuyelela godu ngithi : Nakube kunomuntu onitjhumayeza ivangeli ngaphandle kwalelo esanitjhumayeza lona , akathuweleliswe loyo .
48001010	Kghani nje-ke ngizifunela ukuthandwa babantu namkha nguZimu na ? Kghani ngifuna ukuthabisa abantu ? Nakube bengisafuna ukuthabisa abantu , bengingeze ngaba likhoboka lakaKrestu .
48001011	Akhese nginitjele bazalwana bona ivangeli engilitjhumayelakweli akusiyinto ethonywe babantu .
48001012	Akhange ngilamukele emuntwini , godu azange ngafundiswa lona . Kodwana ngalifumana ngokwambulelwa nguJesu Krestu .
48001013	Nizwile ngepilo ebengiyiphila phambilini ebuJudeni bona bengilitlhagisa kangangani ibandla lakaZimu , ngilinga ukulitjhabalalisa .
48001014	Besele nginendima ekulu ebuJudeni , sele ngiphala namaJuda amanengi abontanga begodu bengitjhabatjheka khulu ngamasiko wabobaba .
48001015	Kodwana uZimu owangihlukanisela ngingakabelethwa , wangibiza ngomusa wakhe , wakuthabela
48001016	ukubonakalisa iNdodanakhe kimi ukuze ngimtjhumayele kabatjhili . Azange ngikhulumisane nenyama neengazi
48001017	namkha ngiye eJerusalema ukuyokubonana nalabo ebegade babapostoli ngaphambi kwami . Kodwana ngasuka khonokho ngaya e-Arabhiya , kwathi ngemva kwesikhathi ngabuyela eDamaseku .
48001018	Ngemva kweminyaka emithathu , ngakhuphukela eJerusalema kobana ngiyokwazana noPitrosi . Yeke ngahlala naye amalanga alitjhumi nahlanu .
48001019	Akhange ngibabone abanye abapostoli ngaphandle kwakaJakopo , umfowabo leKosi .
48001020	Lokhu enginitlolela khona kuliqiniso phambi kwakaZimu .
48001021	Ngemva kwalokho ngaya eSiriya neSilisiya .
48001022	Bengingaziwa ubuso nobuso emabandleni weJudiya akuKrestu .
48001023	Bebezwe kwaphela umbiko ngami othi : “ Umuntu obegade azumana nathi phambilini , kwanjesi sele atjhumayela ukukholwa ebegade alinga ukukutjhabalalisa . ”
48001024	Yeke badumisa uZimu ngebanga lami .
48002001	Ngemva kweminyaka elitjhumi nane godu ngabuyela eJerusalema , kilelihlandla bengikhamba noBharinabhasi , ngathatha noTitosi .
48002002	Ngaya ngebanga lesambulo engasifumanako , ngafese ngendlala phambi kwabo ivangeli engilitjhumayela phakathi kwabatjhili . Kodwana lokhu ngakwenza ngasese kilabo ebebabonakala inga babarholi , ngokwesaba bona umgijimo engiwugijimako nengiwugijimileko ungabi lilize lakolize .
48002003	Kodwana ngitjho noTitosi obegade akhamba nami , azange akatelelwe bona asoke nanyana bekamGirigi njalo .
48002004	Indaba le ivuswe kukuthi kube nabafowethu bamala abazifake hlangana nathi kobana bazozihlolisa ikululeko esinayo kuKrestu Jesu bese basenze amakhoboka .
48002005	Kodwana azange sibanikele ithuba nakancani ngombana besifuna bona iqiniso levangeli likghone ukuhlala phakathi kwenu .
48002006	Kodwana nakungilabo ababonakala inga babarholi , nanyana bebangibo kwamambala , akwenzi mehluko lokho , uZimu akagwebi ngokuqala ijamo lomuntu , abantwabo azange bafake ilitho emlayezwenami .
48002007	Kunalokho , babona bonyana ngiphathiswe umsebenzi wokutjhumayela ivangeli kabatjhili , njengombana uPitrosi bekatjhumayela kumaJuda .
48002008	UZimu obegade asemsebenzini kaPitrosi njengompostoli kumaJuda , bekasemsebenzinami njengompostoli wabatjhili .
48002009	UJakopo , uKhefasi noJwanisi baba ziinsika , bangisekela mina noBharinabhasi ngokuhlanganyela , bavuma umusa engiphathiswe wona . Bavuma nokobona thina siye kabatjhili , bona baye kumaJuda .
48002010	Into nje abayibawako kukobanyana sikhumbule abadududu , ebekuyinto ebengivele ngitjhisakalela ukuyenza .
48002011	Kwathi bona uPitrosi afike e-Anthiyorhiya ngajamelana naye ubuso nobuso ngombana bekusemtarini bona utjhaphile .
48002012	Ngaphambi kobana kufike abantu abathileko abavela kuJakopo , bekagoma nabatjhili . Kodwana kuthe bona kufike abantwabo , watsomuka , wazihlukanisa nabatjhili ngombana bekesaba labo abangebesiqhema esisokako .
48002013	Amanye amaJuda amlandela ekubeni bazenzisi , nje-ke ngokuzenzisa kwabo noBharinabhasi wayengeka .
48002014	Ngathi nangibona bonyana abakhambi ngendlela yeqiniso levangeli , ngathi kuPitrosi phambi kwabo boke : “ Wena umJuda , kodwana khonapho uphila njengotjhili ingasi njengomJuda . Alo , kuzanjani-ke bona ukatelele abatjhili ukulandela imikhuba yamaJuda na ? ”
48002015	“ Thina esimaJuda ngokubelethwa , singasizo ‘ izoni ezitjhili ’ ,
48002016	siyazi bona umuntu akalungisiswa ngokuthobela umthetho , kodwana ngokukholwa kuJesu Krestu . Nathi-ke sibeke ukukholwa kwethu kuKrestu Jesu ukuze silungisiswe ngokukholwa kuKrestu ingasi ngokuthobela umthetho ngombana akunamuntu ozakulungisiswa ngokuthobela umthetho .
48002017	Nakube thina silinga ukulungisiswa kuKrestu , khibe ngapha sisesezizoni , lokho kuzabe kutjho bona uKrestu ukhuthaza ukona na ? Awa , nakanye !
48002018	Nakube ngakha kabutjha lokho engakutjhabalalisako , ngiyazibonakalisa bona ngisisephulamthetho .
48002019	Ngomthetho ngafa emthethweni ukuze ngiphilele uZimu .
48002020	Ngabethelwa kanye noKrestu Jesu , nje-ke akusese ngimi ophilako , kodwana nguKrestu ophila ngaphakathi kwami . Ipilo engiyiphila emzimbeni lo , ngiyiphila ngokukholwa eNdodaneni kaZimu , eyangithandako beyanikela ipilwayo ngebanga lami .
48002021	Angiwubekeli eqadi umusa kaZimu ngombana nakube ukulunga kungafumaneka ngomthetho , kutjho bona uKrestu wafela ilize . ”
48003001	Nina ndlhadlha zamaGalatiya ! Niloywe ngubani na ? Emehlwenenu besele kwazeka bona uJesu Krestu wabethelwa .
48003002	Akhe nginibuze okukodwa nakhu : Namukele uMoya ngemisebenzi yomthetho namkha ngokuzwa ngokukholwa na ?
48003003	Kanti niziindlhayela kangaka na ? Ngemva kobana nithome ngoMoya , senigcina ngenyama na ?
48003004	Nahlupheka kangaka ngelize na ? Nakube mbala bekungelize !
48003005	Kghani loyo oninikela uMoya abe enze imikarisomraro phakathi kwenu ukwenza lokho ngemisebenzi yomthetho namkha ngokuzwa ukukholwa na ?
48003006	Yeke u-Abrahamu “ wakholwa uZimu , kwabalelwa kuye bona kukulunga ” .
48003007	Yazini-ke bona labo abakholwako babantwana baka-Abrahamu .
48003008	Yeke umtlolo , ngokubona bona uZimu uzakulungisisa abatjhili ngokukholwa , watjhumayela ivangeli ku-Abrahamu ngaphambilini , wathi : “ Zoke izizwe zizakubusiswa kuwe . ”
48003009	Ngalokho-ke labo abanokukholwa babusiswa kanye no-Abrahamu , indoda yokukholwa .
48003010	Boke abathembela ekuthobeleni umthetho banikelelwe ngombana umtlolo uthi : “ Bathuwelelisiwe boke abangakhambi ngokuya ngalokho okutlolwe encwadini yomthetho . ”
48003011	Kuyakhanya bona akakho olungisiswa ngomthetho phambi koZimu ngombana , “ Olungileko uzakuphila ngokukholwa ” .
48003012	Umthetho awukanzinzi ekukholweni , kunalokho , “ Loyo owenza koke lokho uzakuphila ngakho . ”
48003013	UKrestu wasihlenga esithuwelelisweni somthetho ngokobana yena abe sithuweleliso esikhundleni sethu ngombana umtlolo uthi : “ Umuntu ohlonywe esigodweni uthuweleliswe nguZimu ” ,
48003014	ukuze kuthi ngoKrestu Jesu isibusiso saka-Abrahamu sehlele phezu kwabatjhili , khona sizakwamukela isithembiso sakaMoya ngokukholwa .
48003015	Bazalwana , akhe ngikhulume okujayelekileko ebantwini : Njengombana kungekho umuntu ongachitha namkha angezelele amezwi welifa nasele litloliwe , kunjalo-ke nangalokhu .
48003016	Nje-ke iinthembiso zenziwa ku-Abrahamu nesizukulwaneni sakhe . Umtlolo awuthi , “ neenzukulwaneni ” okutjho abantu abanengi , kodwana uthi , “ nesizukulwaneni ” , okutjho umuntu munye onguKrestu .
48003017	Engikutjhoko ngilokhu : Umthetho owafakwa eminyakeni emakhulu amane namatjhumi amathathu ngemva kwalokho , awusisusi isivumelwano esenziwa nguZimu phambilini bese ngalokho ususe isithembiso .
48003018	Yeke nakube ilifa liya ngomthetho , khona-ke alisayi ngesithembiso ; kodwana uZimu ngomusa wakhe walinikela u-Abrahamu ngesithembiso .
48003019	Alo , bewuyini-ke umnqopho womthetho na ? Wengezwa ngebanga lamacala kufikela lapha kuza khona isizukulwana esenzelwa isithembiso . Umthetho wafakwa ziingilozi ngesandla somlamuli .
48003020	Yeke umlamuli akasingewomuntu oyedwa , kodwana uZimu munye .
48003021	Alo-ke , umthetho ujamelene neenthembiso zakaZimu na ? Awa , nakanye ! Nakube umthetho bewunikelwe bona uphe ipilo , khona-ke ukulunga bekuzakuza ngomthetho .
48003022	Kodwana umtlolo uthi iphaseli loke nje lisibotjhwa sesono ukuze kuthi okwathenjiswa ngokukholwa kuJesu Krestu , kunikelwe labo abakholwako .
48003023	Ngaphambi kobana ukukholwa kufike , umthetho bewusibambile usenze iimbotjhwa , wasivalela bekwaba kulapha kutjhatjhululwa khona ukukholwa .
48003024	Yeke umthetho ngiwo owabekwa bona usidosele kuKrestu ukuze silungisiswe ngokukholwa .
48003025	Njengombana kwanjesi ukukholwa sekufikile , umthetho akusesengiwo osinqophisako .
48003026	Noke nibantwana bakaZimu ngokukholwa kuKrestu Jesu
48003027	ngombana noke nina enabhabhadiselwa kuKrestu nembethe uKrestu .
48003028	AkunamJuda , akunamGrigi , ikhoboka namkha otjhaphulukileko , omduna namkha omsikazi ngombana nimunye noke kuKrestu Jesu .
48003029	Nakube ningebakaKrestu , khona-ke niziinzukulwana zaka-Abrahamu , neendlalifa ngokwesithembiso .
48004001	Kodwana ngithi lokha indlalifa nayisesemntwana , ayehluki kunekhoboka , nanyana imnini walo loke ilifa .
48004002	Iba ngaphasi kwabeluleki nabaphatheli bayo bekufike isikhathi esibekwe nguyise .
48004003	Ngokunjalo-ke nathi nasisesebantwana besisebukhobokeni ngaphasi kwemigomo yephasi .
48004004	Kodwana isikhathi nasele siphelelisiwe , uZimu wathumela iNdodanakhe , ebelethwe ngowesifazana , yabelethelwa ngaphasi komthetho ,
48004005	ukuzokuhlenga labo abangaphasi komthetho ukuze nathi sifunyane ilungelo elizeleko lamadodana .
48004006	Ngebanga lokobana nimadodanakhe , uZimu wathumela uMoya weNdodanakhe ngeenhliziyweni zethu , uMoya orhuwelela uthi : “ Aba ! Baba ! ”
48004007	Yeke awusese likhoboka kodwana sele uyindodana . Njengombana uyindodana , uZimu godu ukwenze waba yindlalifa .
48004008	Phambilini lokha ningakamazi uZimu , benimakhoboka walabo ngokwemvelo abangasibo abozimu .
48004009	Kodwana njengombana sele nimazi uZimu namkha ngingathi senisaziwa nguZimu , kubayini-ke senibuyela eemfundisweni ezibuthakathaka nezililize na ? Nithanda ukuba makhoboka wazo godu na ?
48004010	Nihlonipha amalanga akhethekileko , iinyanga , iinkhathi neminyaka !
48004011	Nginevalo ngani , kobana mhlamunye ngidlale ngamandlami ngani .
48004012	Ngiyanirabhela , bazalwana , yibani njengami ngombana nami nginjengani . Anikangoni ngalitho .
48004013	Njengombana nisazi , bekungebanga lokugula bona ngithome ngani ukutjhumayela ivangeli .
48004014	Nanyana ukugula kwami kube sizizinyo kini , azange ninginyaze namkha ningiphoqe . Esikhundleni salokho ningamukele sengathi ngiyingilozi kaZimu , iye , kwanga nginguKrestu Jesu ngenyama .
48004015	Kwenzekeni ngalo loke ithabo lenu na ? Ngingafakaza bona nabe gade nenze njalo , benizokukhupha amehlwenu ninginikele wona .
48004016	Alo , sengisisitha senu ngokunitjela iqiniso na ?
48004017	Abantwabo batjhisekela ukunizuza , kodwana ingasi ebuhleni . Abakufunako kukunahlukanisa nathi ukuze nani nibatjhisekele .
48004018	Kuhle bona nitjhiseke , kwaphela nakube kungomnqopho omuhle begodu kuhlale kunjalo , ingasi kwaphela lokha nanginani .
48004019	Bantwana bami enginomrhelo ngabo kufikela uKrestu abunjwe ngaphakathi kwenu ,
48004020	maye bengilangazela kangangani ukuba nani ngitjhugulule ilizwi lami ngombana ngirareke khulu ngani !
48004021	Akhe ningitjele nina enithanda ukuba ngaphasi komthetho , anilemuki bona umthetho uthini na ?
48004022	Angithi kutloliwe bona u-Abrahamu bekanamadodana amabili , enye ingeyekhobokakazi , enye ingeyomkakhe okhululekileko .
48004023	Indodanakhe yekhobokakazi yabelethwa ngendlela ejayelekileko , kodwana indodanakhe yomfazi okhululekileko yabelethwa ngebanga lesithembiso .
48004024	Izintwezi ziimfanekiso kwaphela ngombana abafazi bajamele iimvumelwano ezimbili . Isivumelwano esisodwa ngesibuya entabeni iSinayi begodu sibeletha abantwana abazokuba makhoboka : Lokho kutjho uHagari .
48004025	UHagari ujamele intaba yeSinayi ese-Arabhiya begodu ukhambisana nomuzi lo weJerusalema ngombana usebukhobokeni kanye nabantwana bawo .
48004026	Kodwana iJerusalema eliphezulu likhululekile begodu lingumma wethu
48004027	ngombana kutloliwe kwathiwa : “ Yewuthabe wena mfazi oyinyumba iye , wena ongabelethi abantwana , phuma urhahlawule wena onganamirhelo ngombana banengi abantwana bomfazi onganabani kunebaloyo onendoda . ”
48004028	Nje-ke nina bazalwana , njengo-Isaka nibantwana besithembiso .
48004029	Ngesikhatheso indodana ebelethwe ngokujayelekileko yatlhorisa indodana ebelethwe ngamandla kaMoya . Kunjalo nagadesi .
48004030	Kodwana umtlolo uthini na ? Uthi : “ Qotjha umfazi olikhoboka nendodanakhe ngombana yona ayisoze yaba nesabelo elifeni nendodana yomfazi okhululekileko . ”
48004031	Ngalokho-ke bazalwana , thina asisibo abantwana bomfazi olikhoboka , kodwana singebomfazi okhululekileko .
48005001	UKrestu wasikhulula kobana sibe ngabakhululekileko . Ngalokho jamani niqine , ningazidisibezi godu ngejogi lobukhoboka .
48005002	Lalelani , mina Powula ngithi kini , nakube niyasoka , uKrestu angekhe aba nesizo nakancani kini .
48005003	Godu ngiyaqinisa kuye woke umuntu osokako bona ubophelekile ukuthobela woke umthetho .
48005004	Nina enilinga ukulungisiswa ngomthetho nahlukanisiwe noKrestu , ningaphandle komusa kaZimu .
48005005	Kodwana ngoMoya silinde ngokukholwa ithemba lokulungisiswa ,
48005006	ngombana kuKrestu Jesu , ukusoka nokungasoki akwenzi mahluko . Into eqakathekileko kukholwa okuzibonakalisa ngethando .
48005007	Beseze nigijima kuhle . Ngubani oniliyileko kobana ningasalalela iqiniso na ?
48005008	Ukuyengwa okunjalo akuveli konibizako .
48005009	Ingumelo encani ibilisa ihlama yoke .
48005010	Nginethemba eKosini bona anizukuba nomkhumbulo owahlukileko . Loyo onihlangahlanganisako , uzakuthwala isibetho nanyana kungaba ngubani .
48005011	Bazalwana , nakube ngisatjhumayela ukusoka , alo ngisazunyelwani na ? Ngaleyondlela isikhubekiso sesiphambano siphelisiwe .
48005012	Nakubatjitjizelabo bona , sengathi bangathuwelela baziqandule bona ngokwabo .
48005013	Nina bazalwana , nibizelwe ekululekweni , kodwana ningasebenzisi ikululeko yenu njengethuba enyameni . Kunalokho sebenzelanani ngethando
48005014	ngombana woke umthetho uzaliseka egameni linye lokuthi : “ Thanda umakhelwanakho njengombana uzithanda wena . ”
48005015	Kodwana nanihlalele ukulumana benirhiribidelane , yeke yelelani bona ningaqedani .
48005016	Yeke ngithi kini : Khambani ngoMoya ukuze ninganelisi iinkanuko zenyama ,
48005017	ngombana iinkanuko zenyama ziphambene nokufunwa nguMoya , kanti nokufunwa nguMoya kuphambene neenkanuko zenyama . Iye , izintwezi ziphambene , khona ningazukwenza enikuthandako .
48005018	Kodwana nanibuswa nguMoya , anisingaphasi komthetho .
48005019	Kodwana imisebenzi yenyama isemtarini : bufebe , kusilaphala , manyala ,
48005020	kulotjha abosingazimu , buloyi , yizondo , kucabana , mumona , kubanga umguruguru , kuzicabangela wedwa , kuphikisana , kukwahlukana ,
48005021	yikanuko , budakwa , kurhiribidela nokhunye okunjalo . Ngiyaniyelelisa njengombana ngenza phambilini , bona labo abaphila ngalendlela asoze balidla ilifa lombuso kaZimu .
48005022	Kodwana iinthelo zakaMoya zilithando , kujabula , kuthula , kubekezela , kulunga , kukwethembeka ,
48005023	bumnene nokuzithiba . Akunamthetho olwisana nokunjalo .
48005024	Labo abangebakaKrestu Jesu babethele esiphambanweni inyama kanye nemizwa neenkanuko zayo .
48005025	Nakube siphila ngoMoya , khona-ke asikhambe ngoMoya .
48005026	Asingazikhukhumezi , sirhugane begodu simonakalelane .
48006001	Bazalwana , nakube kukhona obhajwe esonweni , nina enilawulwa nguMoya , mfakeni endleleni ngommoya omuhle . Kodwana zitjhejeni kobana nani ningalingeki .
48006002	Thwalisanani imithwalo yenu , ngaleyondlela nizabe nizalisa umthetho kaKrestu .
48006003	Nakube umuntu udlumbana bona ulilitho ije angasililitho , uyazikhohlisa .
48006004	Omunye nomunye kufanele ahlolisise imisebenzakhe . Ngemva kwalokho-ke angazikhakhazisa ngokungokwakhe , ingasi ngokwabanye
48006005	ngombana omunye nomunye kufanele athwale umthwalo wakhe .
48006006	Akuthi nanyana ngubani ofundiswa ilizwi , abelane naloyo omfundisako kizo zoke izinto ezihle .
48006007	Ningakhohliswa , uZimu akaphoqwa . Umuntu uvuna akutjalileko .
48006008	Otjalela iinkanuko zakhe uzakuvuna ukubhubha okuvela kizo , kodwana otjalela uMoya , uzakuvuna ukuphila okungapheliko kuye uMoya .
48006009	Asingadinwa ukwenza okulungileko ngombana ngesikhathi esifaneleko sizakuvuna nakube asipheli amandla .
48006010	Nje-ke , njengombana sinethuba , asenzeni okuhle kibo boke abantu , khulukhulu kilabo abangebokukholwa .
48006011	Qalani , nginitlolele ngokudarhileko ngesami isandla !
48006012	Abantu abathanda ukubukwa enyameni , ngibo abazonikatelela bona nisoke . Benza lokho ukuze bangazunywa ngebanga lesiphambano sakaKrestu .
48006013	Sengitjho nalabo abasokako abawuthobeli umthetho ; kodwana khonapho bathanda bona nisoke ukuze bazikhakhazise ngenyama yenu .
48006014	Kodwana mina angingazikhakhazisi ngalitho ngaphandle kwesiphambano seKosethu uJesu Krestu , ngayo ekubethelwe iphasi kimi , nami ngabethelwa kilo .
48006015	Ukusoka nokungasoki akutjho ilitho , okukhulu kukobana umuntu abe sidalwa esitjha .
48006016	Akube kuthula nomusa kibo boke abakhamba ngomthetho lo , ngitjho naku-Israyeli kaZimu !
48006017	Ukusuka gadesi , akungabe kusaba nomuntu ongitshwenyako ngombana emzimbenami nginamatshwayo kaJesu .
48006018	Sengathi umusa weKosethu uJesu Krestu ungaba nani , bazalwana . Amen .
49001001	UPowula umpostoli kaKrestu Jesu ngokwentando kaZimu , kibo abacwengileko abase-Efesu nabathembekileko kuKrestu Jesu :
49001002	Akube kini ukuthula nomusa ovela kuZimu uBaba neKosi uJesu Krestu .
49001003	Akadunyiswe uZimu nonguYise weKosethu uJesu Krestu , osibusisileko embusweni wezulu ngazo zoke iimbusiso zakaMoya kuKrestu .
49001004	Wasikhethela kuye ngaphambi kokudalwa kwephasi kobana sibe ngabacwengileko nabamsulwa ebusweni bakhe . Ngethando
49001005	waqunta ngaphambilini bona sithathwe njengabantwana bakhe ngoJesu Krestu , ukuya ngokuthanda kwakhe nangentando yakhe ,
49001006	kiyo indumiso yomusa wakhe ophazimulako asinikele wona ngesihle ngaloyo amthandako !
49001007	Kuye sinesihlengo ngeengazi zakhe , ukucolelwa kwezono , ukuya ngomusa omkhulu kaZimu
49001008	awuthela phezu kwethu ngokuhlakanipha koke nangokuzwisisa .
49001009	Wasazisa ngokuhlakanipha koke nangokulemuka iimangaliso zentando yakhe , ukuya ngokomnqopho wakhe awuveza ngoKrestu
49001010	njengehlelo lokupheleliswa kweenkhathi , ukuhlanganisa zoke izinto kuye , iye , izinto ezisezulwini nezisephasini .
49001011	Kuye godu sakhethwa , saquntelwa ngaphambilini ukuya ngehlelo laloyo owenza koke ngokukhambisana nehloso yentando yakhe ,
49001012	ukuze kuthi thina ebesingebokuthoma ukwethemba kuKrestu , sidumise iphazimulwakhe .
49001013	Nani-ke nafakwa kuKrestu lokha nanizwa ilizwi leqiniso , ivangeli lesindiso yenu . Senikholiwe , nabekwa kuye itshwayo ngesigibo , ekunguMoya oCwengileko owathenjiswako .
49001014	Yena osibambiso esiqinisa ilifa lethu bekufike ukuhlengwa kwalabo abaselifeni lakaZimu , kilo idumo lephazimulwakhe .
49001015	Ngalokho-ke , soloko ngezwa ngokukholwa kwenu eKosini uJesu kanye nethando lenu kibo boke abacwengileko ,
49001016	azange ngilise ukunithokoza , ngihlala nginikhumbula emithandazwenami .
49001017	Ngihlala ngikhombela bona uZimu weKosethu uJesu Krestu , uBaba wephazimulo , aniphe uMoya wokuhlakanipha nesambulo ukuze nimazi ngcono .
49001018	Godu ngithandazela bona inga amehlo weenhliziyo zenu angavuleka ukuze nazi ithemba anibizela kilo , umnono welifa lakhe eliphazimulako kabacwengileko
49001019	namandla wakhe angalinganisekiko ngobukhulu , kithi abakholwako . Amandla lawo afana nokusebenza kwesiphanga sakhe ,
49001020	avusa ngawo uKrestu kabafileko , wambeka ngesigomeni sakhe embusweni wezulu ,
49001021	ngaphezu kwakho koke ukubusa kanye negunya , amandla nobukhosi kanye namabizo woke angabizwa ngawo , ingasi esikhathinesi kwaphela kodwana nakileso esizako .
49001022	UZimu wabeka koke ngaphasi kweenyawo zakaKrestu , wambeka bona abe yihloko phezu kwakho koke kwebandla ,
49001023	elimzimba wakhe nelikuzaliseka kwakhe ozalisa koke ngazo zoke iindlela .
49002001	Nakungini , benifile eemphambekweni nezonweni zenu ,
49002002	ebenijayele ukuphila kizo lokha nabegade nilandela iindlela zephaseli nezombusi wombuso womkayi , okumumoya osebenza phakathi kwalabo abangalaleliko .
49002003	Soke nje sakhe saphila phakathi kwazo ngesinye isikhathi , sanelisa iinkanuko zemvelo yethu yokonakala , salandela iinkanuko nemikhumbulwayo . Njengabo boke , ngokwemvelo besizizinto zokulahlwa .
49002004	Kodwana ngebanga lethando lakhe elikhulu , uZimu onothileko ngomusa ,
49002005	wasenza saphila ngoKrestu nanyana besifile ngeemphambeko . Yeke kungomusa bona nibe ngabasindisiweko .
49002006	UZimu wasivusa naye bewasihlalisa kanye naye embusweni wezulu kuKrestu Jesu
49002007	ukuze kuthi eenkhathini ezizako akhombise umnono ongalinganisekiko womusa wakhe , obonakaliswe esiseni sakhe kithi ngoKrestu Jesu .
49002008	Nje-ke kungomusa kobana nibe ngabasindisiweko ngokukholwa begodu lokhu akuveli kini , kodwana kusisipho sakaZimu ,
49002009	akuveli ngemisebenzi ukuze kungabikho ozozikhakhazisa .
49002010	Thina simsebenzi wezandla zakhe , kuKrestu Jesu kobana senze imisebenzi emihle uZimu asilungiselele yona ngaphambilini ukuze siphile kiyo .
49002011	Ngalokho khumbulani bona phambilini labo abazibiza bona “ ngabasokako ” ( basitjho ukusoka okwenziwa emzimbeni ngezandla zomuntu ) bebanibiza bona ningabatjhili ngokubelethwa .
49002012	Khumbulani bona ngesikhatheso beninganabudlelwano noKrestu , benininwa ekubeni zizakhamuzi zakwa-Israyeli , beningabalwa nesivumelwaneni sesithembiso . Beninganathemba begodu ninganaZimu ephasini .
49002013	Kodwana nina ebenikude noKrestu Jesu , senitjhideziwe ngeengazi zakhe .
49002014	Yena ngokwakhe ukuthula kwethu , iye , loyo owenza ababili baba munye , watjhabalalisa isiqabo okumthangala wobutha owahlukanisako ,
49002015	ngokuphelisa enyamenakhe umthetho nemiyalo yawo kanye neemiso zawo . Umnqopho wakhe bekukubumba kuye umuntu oyedwa ngokuhlanganisa ababili , ngalokho enze ukuthula ,
49002016	kuthi emzimbeni owodwa lowo enze ababili babuyisane noZimu esiphambanweni aphelisa ngaso ubutha .
49002017	Alo-ke , uKrestu weza watjhumayela ukuthula kini nina ebenikude nakilabo ebebaseduze ,
49002018	ngombana ngaye , soke sikghona ukufikelela kuBaba ngoMoya munye .
49002019	Ngalokho-ke , anisesemiqhamuka namaphandle , kodwana nizizakhamuzi kanye nabantu bakaZimu begodu nimalunga womndeni kaZimu .
49002020	Nakhelwe phezu kwesisekelo sabapostoli nabaphorofidi ngoKrestu Jesu ngokwakhe , olilitje elisisekelo .
49002021	Kuye kuhlanganiswe umakhiwo woke , uphakame ube lithempeli elicwengileko kuSomnini .
49002022	Nani-ke , niyakhiwa ndawonye kuye kobana nibe yindlu lapha kuhlala khona uZimu ngoMoya wakhe .
49003001	Ngebangelo-ke , mina Powula engisibotjhwa sakaKrestu Jesu , esikhundleni senu nina abatjhili ,
49003002	ngineqiniso bona nizwile ngokuphathwa komusa wakaZimu enganikelwa wona mayelana nani ,
49003003	okutjho ifihlakalo engaziswa yona ngesambulo njengombana sengatlola kafitjhazana .
49003004	Nanifunda lokhu , ningalemuka umqondo wami mayelana nefihlakalo kaKrestu ,
49003005	engazange yaziswe abantu eenzukulwaneni ezinye njengombana sele yambulwe nguMoya kubapostoli nabaphorofidi bakhe abacwengileko .
49003006	Ifihlakalo leyo kukobana abatjhili baziindlalifa kanye nathi , bamalunga womzimba munye begodu babahlanganyeli besithembiso kuKrestu Jesu ngebanga levangeli .
49003007	Mina ngenziwa inceku yevangeli leli ngokwesipho somusa kaZimu engawuphiwa ngokusebenza kwamandla wakhe .
49003008	Nanyana mina ngingomncancani kunabo boke abacwengileko , ngaphiwa umusa lo , kobana ngitjhumayele kabatjhili umnono kaKrestu ongaphenyekiko ,
49003009	nokulemukisa boke abantu ukubona bonyana liyini ihlelo lefihlakalo ebeyifihlwe kwekadeni kuZimu owadala koke .
49003010	Ihloso yakhe bekukukobana gadesi , ngokusebenzisa ibandla , ukuhlakanipha kwakaZimu okubonakalisiweko kuvezwe ebabusini neemphathimandleni zombuso wezulwini ,
49003011	ngokwehloso yakhe yanini nanini ayiphelelisa ngoKrestu Jesu iKosethu .
49003012	Kuye nangokukholwa kuye , singaya kuZimu ngokukhululeka nangesibindi .
49003013	Yeke ngiyanirabhela , ningapheli amandla ngalokho enginihluphekela ngakho , okulidumo lenu .
49003014	Ngesizathwesi ngiguqa phambi kwakaBaba ,
49003015	imindeni yoke yezulwini nephasinapha ebizwa ngaye .
49003016	Inga ngomnono wephazimulwakhe anganiqinisa ngamandla ngoMoyakhe ongaphakathi kwenu ,
49003017	ukuze uKrestu ahlale eenhliziyweni zenu ngokukholwa . Njengombana nidzimelele benasekeleka ethandweni lakaKrestu , ngithandazela bona
49003018	nibe namandla kanye nabo boke abacwengileko , nilemuke ububanzi , ubude , ukuphakama nokutjhinga kwethando lakhe .
49003019	Godu nilazi ithando lakaKrestu elidlula ilwazi loke ukuze nizaliswe ngalo kufikela esilinganisweni sakho koke ukuphelela kwakaZimu .
49003020	Yeke loyo onamandla wokwenza okukhulu ngokungalinganisekiko ukudlula lokho esikukhombelako namkha esikucabangako , ukuya ngamandla wakhe asebenza ngaphakathi kwethu ,
49003021	akube kuye idumo ebandleni nakuKrestu Jesu iinzukulwana ngeenzukulwana ! Amen .
49004001	Yeke , mina sibotjhwa ngebanga leKosi ngiyanincenga bonyana niphile ipilo efanelana nokubizwa kwenu ,
49004002	ngokobana nizithobe ngokupheleleko , nibe mnene , ninyamezele benibekezelelane ngethando .
49004003	Yenzani ngakho koke okusemandlenenu ukulonda ubunye bakaMoya ngesibopho sokuthula .
49004004	Munye umzimba noMoya munye ; njengombana nanibizwako nabizelwa ethembeni linye ,
49004005	eKosini yinye , ekukholweni kunye nembhajadisweni munye ,
49004006	kuZimu munye nonguYise wabo boke , ongaphezu kwakho koke begodu ngakho koke nakikho koke .
49004007	Kodwana soke siphiwe umusa ukuya ngokwesilinganiso sesipho sakaKrestu .
49004008	Yeke kungakho kuthiwa : “ Lokha nenyukela ekuphakameni , wathumba abathunjiweko , wabela abantu izipho . ”
49004009	Alo-ke ukuthi : “ Wenyuka ” kutjho ukuthini ngaphandle kokobana wakhe wehlela phasi eengcenyeni eziphasi zephasi na ?
49004010	Loyo owehlako , nguye kanye owenyukela ngaphezu kwawo woke amazulu ukuze azalise iphasi loke .
49004011	Nguye owabela abanye bona babe bapostoli , abanye babe baphorofidi , abanye babe bavangeli , abanye babe belusi kanye nabafundisi ,
49004012	ukulungiselela abacwengileko imisebenzi yokulotjha ukuze kwakheke umzimba kaKrestu ,
49004013	kufikela lapha soke siba munye khona ekukholweni nelwazini leNdodana kaZimu . Iye sikhule besifikelele ekuzuzeni isilinganiso soke sokuphelela kwakaKrestu .
49004014	Nje-ke asisesebantwana abawunawunwa mamaza , baphetjhulelwe le na le ngiyo yoke imimoya kanye nabantu abanobuqili ngamaqhingabo wekohliso .
49004015	Esikhundleni salokho , asikhulumeni iqiniso ngethando , ngakho koke sikhulele kiloyo oyihloko okunguKrestu
49004016	nokuhlangana kuye umzimba woke , ubumbane ndawonye ngamalungu woke onikelwa wona lokha isitho ngasinye nasisebenza ngendlela efaneleko , kwakheke umzimba , udzimelele ethandweni .
49004017	Yeke nginitjela lokhu begodu ngifakaza eKosini bonyana ningasaphili njengabatjhili emikhumbulwenabo elilize lakolize .
49004018	Imikhumbulwabo isebumnyameni , bahlukaniswe nendlela yokuphila evela kuZimu ngokungayeleli kwabo ngebanga lobukhuni beenhliziyo zabo .
49004019	Nasele bangasenanhloni , bazineka emanyaleni ukuze benze koke ukusilaphala , baragela phambili ngokukhanuka okungaphezu kwalokho .
49004020	Kodwana nina azange nifunde uKrestu ngendlela enjalo ,
49004021	ngombana sele nezwa ngaye benafundiswa ngaye ngokweqiniso elikuJesu .
49004022	Nafundiswa mayelana neendlela zenu zokuphila zaphambilini , kobana nilise imikhuba yenu yaphambilini eyonakaliswe ziinkanuko zayo zekohliso ;
49004023	kobana nenziwe butjha emikhubeni yemikhumbulwenu ,
49004024	nembathe ubuntu obutjha obubunjwe bafuza uZimu , ekulungeni kweqiniso nangokucwengeka .
49004025	Yeke lisani amanga , ngiloyo naloyo akhulume iqiniso nomakhelwanakhe ngombana soke simalungu womzimba munye .
49004026	Thukuthelani , kodwana ningoni . Akungatjhingi ilanga nisathukuthele ,
49004027	ningamnikeli ithuba uSathana .
49004028	Owebako akalise ukweba , kodwana akasebenze , enze okuhle ngezandla zakhe ukuze akwazi ukuba nelitho azalabela abaswelako .
49004029	Ningavumi bona ngemilonyeni yenu kuphume iinkulumo ezimbi ezilihlazo , kodwana nikhulume lokho okulisizo ekwakheni abanye ngokweendingo zabo ukuze kusizakale labo abalaleleko .
49004030	Ningamdabukisi uMoya oCwengileko kaZimu enabekwa ngaye itshwayo mayelana nelanga lokuhlengwa .
49004031	Akuphele koke : ubumunyu , itukuthelo , ilaka , ukubangelana itjhada , ukukhulumana kumbi , kanye nabo boke ubumbi .
49004032	Yibani mnene , nirhawukelane , nilibalelane njengombana noZimu anilibalela ngoKrestu .
49005001	Yeke yibani balingisi bakaZimu njengabantwana abathandekako ,
49005002	niphile ipilo yethando njengombana uKrestu asithanda wabe wazinikela ngenca yethu , waba mnikelo onuka kamnandi kanye nomhlabelo kuZimu .
49005003	Kodwana phakathi kwenu akungabikho ukuziphatha kumbi ngokwamabhayi , nanyana kungaba ngiliphi ihlobo lokusilaphala namkha lomrhawu ngombana lokho akukalungeli abantu abacwengileko bakaZimu .
49005004	Akungabikho amanyala , iinkulumo zobudlhadlha namkha isikhathi samahlaya angayi ngandlela , kodwana kunalokho yibani nokuthokoza .
49005005	Ngambala qinisekani ngalokhu : Akunasifebe , umuntu osilapheleko namkha omarhamaru njengaloyo olotjha abosingazimu , ozakuba nesabelo elifeni lombuso kaKrestu noZimu .
49005006	Ningakhohliswa mumuntu ngamezwi angatjho ilitho ngombana ngebanga lezinto ezinjalo itukuthelo kaZimu yehlela labo abangalaleliko .
49005007	Nje-ke ningabi nobudlelwano nabo .
49005008	Nani nakhe naba bumnyama , kodwana gadesi sele nikukhanya eKosini . Philani njengabantwana bokukhanya
49005009	ngombana isithelo sokukhanya sinabo boke ubuhle , ukulunga neqiniso
49005010	bese nifunyane bona yini okuthokozisa iKosi .
49005011	Ningabi nandaba nezinto ezililize ezenziwa babantu , izinto ezisebumnyameni , kunalokho zivezeni ekukhanyeni izintwezo .
49005012	Kulihlazo ngitjho nokutjho bona abangalaleliko benzani ngemsitheleni .
49005013	Kodwana koke okuvezwa kukhanya kuba semtarini
49005014	ngombana kukhanya okwenza koke kubonakale . Kungalokho kuthiwa : “ Phaphama wena oleleko , uvuke kabafileko , nje-ke uKrestu uzakukhanya kuwe ! ”
49005015	Ngalokho-ke tjhejisisani bona niziphethe njani , ningabi ziindlhayela , kodwana nihlakaniphe
49005016	ngokusebenzisa elinye nelinye ithuba ngombana imihla le esiphila kiyo mimbi .
49005017	Ningabi ziindlhayela , kodwana lemukani bona iyini intando kaZimu .
49005018	Ningadakwa liwayini ngombana lidosela ekukhohlakaleni . Esikhundleni salokho zaliswani ngoMoya oCwengileko .
49005019	Khulumisanani ngamarhubo , ngeenhlabelelo nangeengoma zakaMoya . Vumani benirhubele iKosi niyidumise ngeenhliziyo zenu ,
49005020	nihlale njalo nithokoza uZimu uBaba ngakho koke , ebizweni leKosethu uKrestu Jesu .
49005021	Thobelanani ngokuhlonipha uKrestu .
49005022	Bafazi , thobelani amadoda wenu sengathi nithobela iKosi
49005023	ngombana indoda iyihloko yomfazi , njengombana uKrestu ayihloko yebandla elimzimba wakhe begodu yena aMsindisi walo .
49005024	Njengombana ibandla limthobela uKrestu , ngokunjalo nabafazi kumele bathobele amadoda wabo kikho koke .
49005025	Madoda , thandani abafazi benu njengombana uKrestu athanda ibandla , wadela ukuphila kwakhe ngebanga lalo .
49005026	Walicwengisa , walihlanza ngamanzi nangelizwi lakhe
49005027	begodu waliletha kuye lilibandla elinephazimulo , elinganachaphazi , ukutjhwabana namkha umphambo wananyana yini kodwana licwengile begodu limsulwa .
49005028	Ngokunjalo namadoda kufanele athande abafazi bawo njengombana athanda imizimba yawo . Othanda umkakhe uzithanda yena ngokwakhe .
49005029	Akakho owakhe wazonda umzimbakhe kodwana ngiloyo naloyo uyawondla awutlhogomele , njengombana noKrestu asenza ebandleni
49005030	ngombana sizizitho zomzimbakhe .
49005031	“ Ngalokho-ke indoda izokutjhiya uyise nonina inamathele kumkayo , nje-ke ababili labo babe nyamanye . ”
49005032	Yifihlakalo ekulu le , kodwana ngikhuluma ngoKrestu nebandla .
49005033	Nokho-ke omunye nomunye wenu kumele athande umkakhe njengombana azithanda yena , nomfazi kumele ahloniphe indodakhe .
49006001	Bantwana , thobelani ababelethi benu eKosini ngombana lokhu kulungile .
49006002	“ Hlonipha uyihlo nonyoko . ” Lo myalo wokuthoma onesithembiso ,
49006003	esithi “ ukuze kunikhambele kuhle nokobana nibe nepilo ede ephasinapha ” .
49006004	Nani bobaba , ningabathukuthelisi abantwabenu , esikhundleni salokho bakhuliseni esifundisweni nemyalweni weKosi .
49006005	Makhoboka , thobelani abaphathi benu bephasini ngehlonipho , ngokwesaba nangobuqotho behliziyo , njengombana beningenza kuKrestu .
49006006	Ningakwenzi ngombana nifuna ukuthenga amehlwabo nabanibeke ilihlo , kodwana thembekani nanyana bangekho , njengamakhoboka kaKrestu , yenzani intando kaZimu ngeenhliziyo zenu ezipheleleko .
49006007	Yenzani umsebenzi wenu ngommoya omuhle kube ngathi anenzeli abantu kodwana nenzela iKosi ,
49006008	njengombana nisazi bonyana iKosi izokuvuza omunye nomunye ngakho koke okuhle akwenzako , nanyana alikhoboka namkha atjhaphulukile .
49006009	Nani baphathi , phathani amakhoboka wenu ngayo yona leyondlela . Ningabasongeli njengombana nisazi bonyana yena loyo oMphathi wabo newenu usezulwini begodu akathengi amehlo wabantu .
49006010	Kokugcina , qinani eKosini nemandleni wayo amakhulu !
49006011	Hlomani zoke iinhlabano zakaZimu ukuze nikghone ukulema nijamelane namaqhinga kaSathana ,
49006012	ngombana asibindani nenyama neengazi , kodwana sibindana nababusi , iimphathimandla , imibuso yephasi elisemnyameneli kanye nemibutho yemimoya emimbi esemkayini .
49006013	Nje-ke hlomani zoke iinhlabano zakaZimu ukuze kuthi nakufika ilanga lobumbi , nikghone ukudzimelela ningatjhidi bekuthi nasele nenze koke , nibonakale nisajamile .
49006014	Dzimelelani-ke , nizibophe ngebhande leqiniso edinini , ukulunga kube sivikelo senu sesifuba ,
49006015	iinyawo zenu zembathe ukulungela ukukhambisa ivangeli lokuthula .
49006016	Phezu kwakho koke lokhu , phakamisani ukukholwa kube sihlangu senu enikghona ukucima ngaso yoke imisubela evuthako yokhohlakeleko .
49006017	Yamukelani isindiso ibe sikupuru , ilizwi lakaZimu libe yisabula kaMoya .
49006018	Thandazani nikuMoya ngeenkhathi zoke ngayo yoke imihlobohlobo yemithandazo kanye neembawo . Nisakhumbule lokho , yelelani begodu ngeenkhathi zoke hlalani nithandazela boke abacwengileko .
49006019	Nami ningithandazele ukuze kuthi njalo nangivula umlomo , ngiphiwe amezwi wokobana ngitjhumayele ifihlakalo yevangeli ngesibindi ,
49006020	engimzenda walo ngibotjhiwe . Thandazani bona ngilitjhumayele ngesibindi njengombana ngifanele .
49006021	UTirhikosi umfowethu othandekako nosisebenzi esithembekako seKosi , uzanitjela koke ukuze nani nazi bonyana ngivuke njani nokobana ngenzani .
49006022	Kungebangelo ngimthumela kinapho ukuze nazi bona sivuke njani begodu anikhuthaze .
49006023	Ukuthula akube kubazalwana nethando elinokukholwa okuvela kuZimu uBaba neKosini uJesu Krestu .
49006024	Akube mumusa kibo boke abathanda iKosethu uJesu Krestu ngalo loke ithando elingapheliko .
50001001	UPowula noThimothi , iinceku zakaKrestu Jesu , kibo boke abacwengileko kuKrestu Jesu abaseFilipi , bakanye nabaphathi namagosa :
50001002	Akube kini umusa nokuthula okuvela kuZimu uBaba wethu neKosini uJesu Krestu .
50001003	Ngihlala ngithokoza uZimu njalo nanginikhumbulako .
50001004	Kiyo yoke imithandazwami , nginithandazela ngethabo ,
50001005	ngebanga lokuhlanganyela kwenu evangelini ukusuka ngelanga lokuthoma bekube gadesi .
50001006	Ngineqiniso bona loyo owathoma umsebenzi omuhle phakathi kwenu , uzawuraga abe awuqedelele bekube lilanga lakaKrestu Jesu .
50001007	Kuhle kimi ukuzizwela ngalendlela ngani noke ngombana nginithwele ehliziyweni yami ! Iye ngombana nihlanganyele nami emseni kaZimu , ekubotjhweni kwami nekuvikeleni kanye nekuqiniseni ivangeli .
50001008	UZimu ungufakazi wami bona nginihlulukela kangangani noke ngesirhawu sakaKrestu Jesu .
50001009	Nginithandazela bona ithando lenu lihlale liphuphuma njalo , elwazini nelemukweni loke
50001010	ukuze nikwazi ukuhlolisisa okulungileko , nibe msulwa beningasoleki bekube lilanga lakaKrestu .
50001011	Niveze iinthelo zokulunga eziza ngoJesu Krestu , kube yiphazimulo nedumo kuZimu .
50001012	Ngithanda bona nazi bazalwana bonyana izinto ezenzekileko kimi eqinisweni zaba lisizo ekuthuthukiseleni phambili ivangeli .
50001013	Ngalokho-ke , sele kwazeka kibo boke abalindi besigodlo nakiwo woke umuntu bonyana ngibotjhwe ngebanga lakaKrestu .
50001014	Nje-ke inengi labazalwana sele linesibindi eKosini ngebanga lokubotjhwa kwami , sele batjhumayela ngesibindi nangaphandle kokwesaba .
50001015	Iye , abanye batjhumayela uKrestu ngomona nangombango , kodwana abanye batjhumayela ngommoya omuhle .
50001016	Laba besibili bakwenza ngethando , basazi bonyana ngibekwe lapha kobana ngivikele ivangeli .
50001017	Kodwana laba bokuthoma batjhumayela uKrestu ngomrhobholo , ingasi ngokwethembeka , bahlose ukwengeza amatshwenyeko wami ekubotjhweni kwami .
50001018	Alo , kutshwenya ngani nje lokho ? Okuqakathekileko kukobana uKrestu utjhunyayelwa ngazo zoke iindlela nanyana ngeenhloso zamanga namkha ngeqiniso ; mina ngiyathokoza ngalokho . Iye ngizokuragela phambili ngithokoze
50001019	ngombana ngiyazi bona ngemithandazo yenu nesizo elivela kuMoya kaJesu Krestu , lokhu kuzakuba kukhululeka kwami .
50001020	Kuyitjisakalo yerhuluphelwami kanye nethemba lokobana angizukurhubutjhwa ngitjho nanyana kungaba ngayiphi indlela , kodwana ukukhuluma kwami ngesibindi , uKrestu uzakuphakanyiswa gadesi njengombana kunjalo ngemihla emzimbenami , nanyana kungaba ngokuphila namkha ngokufa .
50001021	Ngambala , kimi ukuphila nguKrestu , ukufa yinzuzo .
50001022	Nakube ngimele ngiphile emzimbeni , lokho kutjho bona kuzakuba msebenzi oneenthelo kimi , nje-ke angazi bona ngikuphi engikwenyulako .
50001023	Ngiphakathi kokubili : Isifiso sami kukobana ngemuke ngiyokuba noKrestu ngombana lokho kungcono khulu .
50001024	Kodwana ukuphila emzimbeni kuqakatheke khulu ngebanga lenu .
50001025	Njengombana ngineqiniso ngalokhu nje , ngiyazi bonyana ngizakuhlala ngingakhambi ngiragele phambili nani noke ngebanga lokuragela phambili kanye nethabo lenu ekukholweni .
50001026	Ngalokho ngizazibandakanya ngokungapheliko ekuzikhakhaziseni kwenu kuKrestu Jesu lokha nangiza kini godu .
50001027	Kwaphela philani ngendlela efanele ivangeli lakaKrestu ukuze kuthi nanyana ngiyabuya ngizonibona namkha ngingekho phakathi kwenu , nangizwa ngani , ngizakwazi bonyana nijamile begodu nidzimelele nimunye , nilwela ukukholwa kwevangeli nibambisene ngomkhumbulo owodwa .
50001028	Yeke ningethuswa ngabajamelene nani ngombana kibo , lokho kusibonakaliso sokubhubha kwabo . Kodwana kini kukusindiswa kwenu . Lokhu kusisenzo sakaZimu .
50001029	Yena uniphe ithuba ingasi lokulotjha uKrestu kwaphela kodwana nelokuhlupheka ngebanga lakhe ,
50001030	njengombana ninomtjhikatjhika ofana nalowo enangibona ngiphakathi kwawo , nagadesi nizwa bonyana ngisesenawo .
50002001	Yeke nakube kukhona ukukhuthazeka kuKrestu , nakukhona ukududuzwa okuvela ethandweni , kukhona nehlanganyelo kaMoya godu kukhona umusa nezwelo ,
50002002	khona-ke phelelisani ithabo lami ngokuba nomkhumbulo owodwa , nibe nethando elilodwa , ngokuba mmoya munye begodu nibe hliziyonye .
50002003	Ningenzi ilitho ngehliziyo ede namkha ngokuzitjhaya kodwana ngokuzithoba , nithathe abanye bona bangcono kunani .
50002004	Ngiloyo naloyo angazitjheji yena kwaphela kodwana akatjheje neemfuno zabanye .
50002005	Yibani nomkhumbulo onjengalowo ebegade ukuKrestu Jesu ,
50002006	owathi nanyana gade anejamo lakaZimu , azange azilinganise noZimu njengento yokuphangwa .
50002007	Kodwana wazehlisa , wathatha ijamo lekhoboka , wabelethwa njengomuntu . Wafunyaneka anejamo lomuntu .
50002008	Wazithoba , walalela bekwaba sekufeni , ngitjho ukufa esiphambanweni .
50002009	Ngalokho uZimu wamphakamisa , wamnikela ibizo elingaphezu kwamabizo woke ,
50002010	ukuze kuthi ebizweni lakaJesu , woke amadolo aguqe , walabo abasezulwini , abasephasini nabangaphasi kwephasi ,
50002011	namalimi woke avume bona uJesu Krestu uyiKosi , kube lidumo lakaZimu uBaba .
50002012	Ngalokho-ke bathandekako , njengombana beniseze ningilalela njalo , ingasi kwaphela nangikhona , kodwana khulukhulu nangingekho , yenzani isindiswenu ibe yipumelelo ngokwesaba nangokuthuthumela
50002013	ngombana nguZimu osebenza ngaphakathi kwenu , owenza bona nikghone begodu nisebenze ngokwentando yakhe .
50002014	Yenzani koke ngaphandle kokurhonona nokuphikisana ,
50002015	ukuze ningasoleki begodu nibe msulwa , nibe bantwana bakaZimu abanganabala hlangana nesizukulwana esiphambeneko nesikhohlakeleko , eniphazima hlangana naso njengeenkwekwezi ephasini .
50002016	Kungebanga lokukakarela kwenu elizwini lokuphila ukobana ngizikhakhazise ngelanga lakaKrestu ngokuthi ukugijima namkha ukujuluka kwami azange kube lilize .
50002017	Kodwana nanyana ngingathululwa njengomnikelo wokuselwako phezu komhlabelo kanye nomnikelo wokukholwa kwenu , ngithokoza bengithabe nani noke ,
50002018	ngokunjalo nani kumele nithokoze benithabe kanye nami .
50002019	Nginethemba eKosini uJesu bonyana ngizakuthumela uThimothi msinyana kini ukuze nami ngithokoziswe ziindaba ezivela kini .
50002020	Anginaye omunye onjengaye onetjisakalo engazenzisiko ngepilo yenu .
50002021	Boke abanye bazifunela kwabo , abanandaba nokufunwa nguJesu Krestu .
50002022	Kodwana niyazi bona uThimothi uzibonakalise kangangani ngombana usebenze nami emsebenzini wevangeli njengendodana nayisebenza noyise .
50002023	Ngalokho-ke ngitjhisekela ukumthumela msinyazana nasele ngibonile bonyana iindaba zami zijame njani .
50002024	Nginethemba eKosini bona nami ngokwami ngizakuza msinyana kini .
50002025	Kodwana ngibone kuqakathekile bona ngithumele kini u-Ephafrodithu umfowethu osisebenzi nolibutho kanye nami , godu nosithunywa senu enamthumela bona azokutjheja iindingo zami .
50002026	Bekatjhisekela ukuzonibona noke , kodwana wakhathazeka ngombana besele nizwile bona bekagula .
50002027	Ngambala bekagula kangangobana wapheze wahlongakala . Kodwana uZimu wamrhawukela begodu ingasi yena yedwa kodwana nami ukuze ngingabi nesizi phezu kwesizi .
50002028	Ngalokho ngizimisele khulu ukumthumela kini ukuze kuthi nanimbonako godu , nithabe , kunciphe isizi lami .
50002029	Yeke mamukeleni kuKrestu ngethabo loke , abanjalo nibaphathe ngehlonipho
50002030	ngombana upheze wahlongakala ngebanga lokusebenzela uKrestu , wabeka ipilwakhe engozini ukuze ajamele imisebenzi eningazange nifikelele ukungenzela yona .
50003001	Kokugcina bazalwana , thabani eKosini . Ukubuyelela ukunitlolela ebenginitlolele khona phambilini akungikhathazi , kodwana kukulondeka kini .
50003002	Yelelani izinja , niyelele iinsebenzi ezimbi , yelelani labo ababacwiyi .
50003003	Ngithi esisokileko , iye , thina esilotjha ngoMoya kaZimu . Sizikhakhazisa ngoKrestu Jesu , asinathemba enyameni ,
50003004	nanyana nami nginazo iinzathu zokuba nethemba enyameni . Nakube kukhona odlumbana bona uneenzathu zokwethembela enyameni , zami-ke zingaphezulu .
50003005	Ngasokwa elangeni lobunane , ngililunga lesizwe sakwa-Israyeli , ekorweni yakwaBhenjamini , ngimHebheru obelethwe maHebheru ; ngehlangothini lomthetho khona ngimFarisi .
50003006	Ngokokutjhisekela , ngingowazumana nebandla , nakukulungisiswa ngokomthetho , ngimsulwa .
50003007	Kodwana koke ebengikubala njengenzuzo , namhlanjesi sengikuthatha njengokulahlekelwa ngebanga lakaKrestu .
50003008	Ngaphezu kwalapho , ngithatha koke njengokulahlekelwa ngebanga lokuqakatheka okukhulu kokwazana noKrestu Jesu iKosami . Ngebanga lakhe ngilahlekelwe ngikho koke , yeke koke lokho ngikuthatha njengeenzibi ukuze ngizuze uKrestu ,
50003009	ngifunyanwe ngimunye naye . Angisenakho ukulunga okungekwami okuvela emthethweni kodwana okuvela ngokukholwa kuKrestu , okukulunga okuvela kuZimu nokudzimelele ekukholweni .
50003010	Ngifuna ukwazi uKrestu namandla wokuvuka kwakhe ekufeni kanye nokuhlanganyela ekuhluphekeni kwakhe ngokuba njengaye ekufeni kwakhe ,
50003011	nakube ngingahle ngifikelele ekuvusweni kwabafileko .
50003012	Ingasi bona sele ngikufumene lokho namkha sele ngifikile emnqopheni , kodwana ngihlabela phambili kobana ngikwenze kube ngekwami ngombana uKrestu Jesu ungenze ngaba ngewakhe .
50003013	Bazalwana angitjho bona sengikuzuzile lokho , kodwana yinye into engiyenzako : Ngikhohlwa okungemva kwami , ngihlabele phambili ngamandla kokuphambili kwami .
50003014	Yeke ngihlabela phambili nginqophe esiphethweni kobana ngizuze umvuzo wokubizwa kwezulwini okungekwakaZimu ngoKrestu Jesu .
50003015	Akuthi soke-ke thina esesikhulile eKosini sibe nomkhumbulo onjalo . Yeke nakube nicabanga ngokwahlukileko ngananyana yini , nalokho uZimu uzanambululela khona .
50003016	Kwaphela asibambeleleni kilokho esele sinakho .
50003017	Bazalwana , hlanganyelani nabanye ekulandeleni isibonelo sami , niqale labo abaphila ngokwesibonelo esanibonisa sona .
50003018	Abanengi njengombana ngakhe nganitjela ngabo phambilini , nanje engisanitjela ngabo ngeenyembezi , baphila njengezitha zesiphambano sakaKrestu .
50003019	Isiphetho sabo kubhujiswa ; uzimabo sisisu nedumo labo lisemanyalenabo , imikhumbulwabo inamathele ezintweni zephasi .
50003020	Kodwana thina ikhaya lethu lisezulwini , lapha silindele khona uMsindisi , iKosi uJesu Krestu .
50003021	Uzakutjhugulula imizimba yethu ethobekileko ukuze ifane nomzimba wephazimulwakhe ngamandla amenza akghone ukwenza koke bona kube ngaphasi kwelawulo lakhe .
50004001	Nje-ke , bazalwana abathandekako nengibahlulukeleko , nina enikuthaba kwami kanye nesihlohlo sami , kakarelani eKosini ngayo indlela leyo , bathandekako .
50004002	Ngiyala u-Eyodiya noSuntirhe bona babe nomkhumbulo munye eKosini .
50004003	Iye , nawe ngiyakukhombela mnganami bona usize abomma laba ngombana batjhikatjhika nami emsebenzini wevangeli , bakanye noKlemente nabo boke abasebenzisana nami , labo amabizwabo angencwadini yokuphila .
50004004	Thabani njalo eKosini , ngiyabuyelela godu ngithi : Thabani !
50004005	Ukuthobeka kwenu akwaziwe babantu boke . IKosi sele iseduze .
50004006	Ningakhathazeki ngalitho kodwana kikho koke , iimbawo zenu azaziwe nguZimu ngomthandazo nangokuncenga okunokuthokoza .
50004007	Ukuthula kwakaZimu okudlula koke ukuzwisisa , kuzakubulunga iinhliziyo zenu nemikhumbulwenu kuKrestu Jesu .
50004008	Kokugcina bazalwana nanyana yini eliqiniso , ehloniphekako , elungileko , emsulwa , ethokozisako , eyazisako , iye , nakukhona ubuhle begodu nakukhona nanyana yini efanele idunyiswe , zindlani ngayo .
50004009	Ragelani phambili nokwenza enakufunda , nakwamukela , nakuzwa benakubona ngikwenza , yeke uZimu wokuthula uzakuba nani .
50004010	Kulithabo elikhulu kimi eKosini bona ekugcineni nibe nethuba lokuvuselela ukungitjheja kwenu . Beniseze ningitjheja , kodwana beninganathuba lokukubonisa lokho .
50004011	Angikhulumi ngebanga lokuswela , kodwana ngikhuluma ngombana ngifundile ukwaneliswa ngalokho enginakho .
50004012	Ngiyazi bona kunjani ukungabi nokwaneleko , godu ngiyazi bona kunjani ukuba nakho koke . Kikho koke nakibo boke ubujamo ngafunda ifihlakalo yokwaneliswa nanyana ngisutha namkha ngilamba .
50004013	Ngikghona ukwenza yoke into ngaloyo ongiqinisako .
50004014	Nokho kwaba kuhle kini kobana nihlanganyele eenhluphekweni zami .
50004015	Khulukhulu nina eniseFilipi , niyazi bona emihleni yokuthoma kwevangeli , nangisuka eMasedoniya , akunabandla elahlanganyela nami endabeni yokupha nokwamukela ngaphandle kwenu kwaphela .
50004016	Ngitjho nalokha nabengiseThesalonika , nangithumelela isizo elimalungana neendingo zami bekwaba kanengana .
50004017	Akusi kukobanyana ngifuna isipho , kodwana ngifuna inzuzo ebalelwa ngakini .
50004018	Ngifumene yoke ikokhelo bekwaba ngaphezulu ; nganeliseke ngokupheleleko njengombana ngamukele izipho eningithumele zona ngo-Epafrodithu , umnikelo wephunga elimnandi , okumhlabelo owamukelekako nothokozisa uZimu .
50004019	Yeke uZimami uzakwanelisa esinye nesinye isidingo senu ngokomnono wakhe ephazimulweni ekuKrestu Jesu .
50004020	KuZimethu nonguBaba , akube nedumo loke ngokungapheliko ! Amen .
50004021	Lotjhisani boke abacwengileko abakuKrestu Jesu . Abazalwana abanami lapha bayanilotjhisa .
50004022	Boke abacwengileko bayanilotjhisa , khulukhulu labo bekumba kaKhesari .
50004023	Sengathi umusa weKosethu uJesu Krestu ungaba nani .
51001001	UPowula ompostoli kaJesu Krestu ngokwentando kaZimu , noThimothi umfowethu ,
51001002	kibo abazalwana abacwengileko nabathembekileko kuKrestu abaseKolose : Sengathi ningaba nomusa nokuthula okuvela kuZimu uBaba wethu .
51001003	Sihlala simthokoza njalo uZimu , uYise weKosethu uJesu Krestu , nasinithandazelako ,
51001004	ngombana sizwile ngokukholwa kwenu kuKrestu Jesu , nangethando eninalo kibo boke abacwengileko ,
51001005	ngebanga lethemba enibekelwe lona ezulwini . Senikhe nezwa ngalelithemba ngaphambilini elizwini leqiniso , okutjho ivangeli ,
51001006	iye , lona lelo esele lifikile kini . Njengombana lithela iinthelo begodu landa nephasi loke , ngokunjalo lithela iinthelo naphakathi kwenu soloko kwamhla nalizwako nabe nazi nomusa kaZimu ngeqiniso .
51001007	Lokhu nakufunda ku-Ephafrasi othandekako noyinceku kanye nathi . Usisebenzi sakaKrestu esithembekileko ngebanga lenu
51001008	begodu nguye osazise ngethando eninalo ngoMoya .
51001009	Ngalokho-ke nathi solo kwamhlana sizwa ngalo , azange silise ukunithandazela , sinibawela bona nizaliswe ngelwazi lentando kaZimu kikho koke ukuhlakanipha kanye nelemuko elivela kuMoya .
51001010	Siyanithandazela bona niphile ipilo efanele iKosi , beniyithabise ngakho koke , nithele iinthelo kiwo woke umsebenzi omuhle , nikhule nekumazini uZimu ,
51001011	niqiniswe ngawo woke amandla emandlenakhe amakhulu ukuze nibe nokudzimelela okukhulu kanye nokubekezela . Ngethabo
51001012	nithokoze uBaba owanenza bona nifanelwe sisabelo elifeni labacwengileko embusweni wokukhanya .
51001013	Wasikhupha emandleni wobumnyama , wasibeka embusweni weNdodanakhe ethandekako ,
51001014	esinokuhlengwa nokulitjalelwa kwezono zethu kiyo .
51001015	UKrestu umfanekiso wakaZimu ongabonakaliko , ulizibulo lakho koke okubunjiweko
51001016	ngombana koke kwabunjwa ngaye : okusezulwini nephasinapha , okubonakalako nokungabonakaliko , kungaba mibuso namkha ubukhosi namkha ababusi neemphathimandla . Koke kwabunjwa ngaye , kwabunjelwa yena .
51001017	Yena ngokwakhe waba khona koke kungakabikhona begodu koke kudzimelele ngaye .
51001018	Uyihloko yomzimba , okulibandla ; usithomo , izibulo labavuswa ekufeni , ukuze abe ngewokuthoma kikho koke .
51001019	Yeke kwamthabisa uZimu bona ubuyena obupheleleko bakhe buhlale ngaphakathi kwakhe
51001020	ukuze kuthi ngaye abuyisele koke kuye nanyana kungaba ngokusephasini namkha okusezulwini , ngokwenza ukuthula ngeengazi zakhe ezathululwa esiphambanweni .
51001021	Nani ebegade nikude noZimu , nimanaba emikhumbulweni yenu ngebanga lezinto ezimbi ebenizenza ,
51001022	nokho sele abuyisene nani ngomzimba kaKrestu wenyama , ngokufa kwakhe ukuze aniveze nicwengile , nimsulwa begodu ningasoleki phambi kwakhe .
51001023	Lokho kwenzeka kwaphela nakube nani nihlala nidzimelele benikakarele esisekelweni sokukholwa , ngaphandle kokutjhida ethembeni elathenjiswa livangeli enalizwako nelatjhunyayelwa kikho koke okudaliweko ngaphasi komthunzi welanga , mina Powula engaba sisebenzi salo .
51001024	Nje-ke ngiyathaba ekuhluphekeni kwami ngenca yenu , begodu emzimbenami ngiphelelisa lokho okutlhayeleko ekuhluphekeni kwakaKrestu ngebanga lomzimbakhe , okutjho ibandla .
51001025	Ngenziwe isikhonzi salo ngokomsebenzi kaZimu enganikelwa wona ngani , ukuzwakalisa ilizwi lakaZimu ngokupheleleko ,
51001026	ekuyifihlakalo ebeyifihliwe kiso soke isikhathi sekadeni kanye neenzukulwaneni , kodwana gadesi sele yambulelwe abacwengileko bakhe .
51001027	UZimu waqunta bona kwazeke kibo bonyana umnono wephazimulo yefihlakalwakhe le mkhulu kangangani hlangana nabatjhili ; ifihlakalo leyo inguKrestu okini nolithemba lephazimulo .
51001028	Nje-ke nguye esimtjhumayelako , siyelelise woke umuntu besibafundise koke ukuhlakanipha kwakhe ukuze silethe woke umuntu aphelele kuKrestu .
51001029	Iye , ngikho lokhu engikusebenzelako , ngitjhabatjheka ngawo woke umfutho awuvusa ngamandla ngaphakathi kwami .
51002001	Ngithanda nazi bonyana ngirubaruba kangangani ngani nangalabo abaseLawodikeya , boke abanengi esingazange khesibonane nabo ubuso nobuso .
51002002	Lokhu ngikwenzela bona iinhliziyo zabo zikhuthazeke , bahlanganiswe ethandweni ukuze babe nawo woke umnono wokuzwisisa okuqinisiweko godu babe nelwazi lefihlakalo kaZimu , okutjho uKrestu
51002003	okufunyaneka kuye woke amagugu afihliweko wokuhlakanipha nelwazi .
51002004	Nginitjela lokhu ukuze kungabikhona ozanikhohlisa ngeempikiswano eziyengako ,
51002005	ngombana nanyana ngingekho kini siqu sami , kodwana nginani ngommoya . Begodu ngithabela ukubona ukuhleleka kwenu nokudzimelela kokukholwa kwenu kuKrestu .
51002006	Njengombana senamukela uKrestu Jesu iKosi , ragelani phambili ngokuphila nikuye ,
51002007	nidzimelele benakhiwe kuye , niqinile ekukholweni njengombana nafundiswa , nivame ukuthokoza .
51002008	Yelelani-ke bona kungabikhona namunye onithumba ngobuhlakani nangekohliso elilize , ngokwefundiso yabantu esekeleke phezu kwemimoya yephasi , ingasi kuKrestu ,
51002009	ekuhlala kuye emzimbenakhe koke ukuphelela kwakaZimu .
51002010	Ngalokho-ke nani seniphelelisiwe kuye oyihloko yemibuso neyamandla woke .
51002011	Kuye godu nasokwa ngokusokwa kwakaMoya , ngokuhlubula imvelo yokona , ingasi ngokusoka okwenziwa ngezandla zomuntu kodwana ngokusoka okwenziwa nguKrestu .
51002012	Njengombana nabulungwa naye ngombhabhadiso , khona-ke navuswa kanye naye ngokukholwa emandleni kaZimu , owamvusa ekufeni .
51002013	Nani-ke ebegade nifile ngokona kwenu nangokungasoki enyameni yenu , uZimu wanenza abaphilako kanye naye lokha nakasithethelela kizo zoke iimphambeko zethu .
51002014	Wasula okutloliweko kanye nemiyalo yakhona ebegade ilwisana nathi begodu ijamelene nathi , wakususa lokho , wakubethela esiphambanweni .
51002015	Wamuka ababusi neemphathimandla iinhlabano zabo wabenza ihlaya etjhatjhalazini , wabahlula esiphambanweni .
51002016	Nje-ke akungabi namunye onilahla ngokudla nanyana ngokusela , namkha ngeminyanya , ukuthwasa kwenyanga namkha ngamaSabatha .
51002017	Lokho kusithunzi nje salokho okuzako , kodwana okungikho kungekwakaKrestu .
51002018	Akungabikhona umuntu onitjhaphisako , othanda ukuzenza othobileko khisibe ulotjha iingilozi abe akakarele emibonweni , azikhukhumeze ngelize emikhumbulwenakhe yenyama .
51002019	Onjalo sele alahlekelwe ngiloyo oyihloko , lapha umzimba woke usekeleke khona begodu uhlanganiswe malungu nemisipha , ukhule ngokukhula okuvela kuZimu .
51002020	Njengombana nafa kanye noKrestu benakhululwa eemfundisweni zemimoya yephaseli , kubangelwa yini-ke bona niziphathe njengabantu bephaseli na ? Kubayini nithobele imiyalo ethi ,
51002021	“ Ungakuphathi lokhu ! Unganandiphi lokhu ! Ungakunamathi lokhuya ! ” na ?
51002022	Yoke imiyalo le itjho izinto ezibhubhako , kumithetho neemfundiso zabantu nje kwaphela .
51002023	Iye , ibonakala inesifaniso sokuhlakanipha ekukhuthazeni ukulunga nokuzithoba kokuzenzisa , okulungele umzimba nje kwaphela kodwana kube kungasizi ngalitho ekuzithibeni eenkanukweni zenyama yabo .
51003001	Nakube navuswa noKrestu , khona-ke funani izinto zaphezulu , lapho uKrestu ahlezi khona ngesigomeni sakaZimu .
51003002	Bekani imikhumbulwenu ezintweni zezulwini , ningatjheji zephasi
51003003	ngombana nafa , nje-ke ipilwenu ifihliwe kuKrestu okuZimu .
51003004	Lokha uKrestu okuphila kwenu nakabonakaliswako , nani nizokubonakaliswa kanye naye ephazimulweni .
51003005	Nje-ke bulalani koke okukini okungekwemvelo yephasini : ubudzewuri , ukusilaphala , ikanuko , iimfiso ezimbi nobumarhamaru , okukulotjha abosingazimu .
51003006	Ngebanga lakho koke lokhu itukuthelo kaZimu izokwehlela kilabo abangalaleliko .
51003007	Lezo ziindlela nani ebegade nizilandela lokha nanisaphila ipilo enjalo .
51003008	Kodwana kwanjesi kufanele nilahle zoke izinto ezinjalo : itukuthelo , ilaka , izondo , ukuhlambalaza nokukhuluma amahlazo .
51003009	Ningaleyelani amanga , njengombana sele nihlubule ubunina obudala nemikhuba yabo nje ,
51003010	begodu senembethe ubunina obutjha , obuvuselelwe elwazini ngokomfuziselo wombumbi wabo .
51003011	Ekuvuselelweni lokho , akusekho umGirigi nomJuda , osokiweko nongakasokwa , otjhili , umSkithi , amakhoboka nabatjhaphulukileko .
51003012	Yeke njengabakhethiweko bakaZimu , abacwengileko nabathandekako , yembathani isirhawu , ukulunga , ukuthobeka , ubumnene nokubekezela .
51003013	Bekezelelanani nakube omunye uneensolo ngomunye ; libalelanani njengombana neKosi yanilibalela , iye nani kumele nilibalele .
51003014	Ngaphezu kwakho koke lokhu , zembathiseni ngethando lona elibopha koke ndawonye kuzwane .
51003015	Ukuthula kwakaKrestu akubuse eenhliziyweni zenu , iye lokho enabizelwa kikho emzimbeni munye . Begodu yibani nokuthokoza .
51003016	Ilizwi lakaKrestu alihlale ngaphakathi kwenu ngokupheleleko ; fundisanani beniyalane ngakho koke ukuhlakanipha ; vumelani uZimu amarhubo , iingoma kanye nomvumo wokukholwa ngokuthokoza eenhliziyweni zenu .
51003017	Koke enikwenzako , kungaba ngelizwi namkha ngezenzo , kwenzeni koke ebizweni leKosi uJesu , ngayo nithokoze uZimu uBaba .
51003018	Bafazi , thobelani amadoda wenu ngombana kuyifanelo yenu eKosini .
51003019	Madoda , thandani abafazi benu , ningabakhahlamezi .
51003020	Bantwana , lalelani ababelethi benu kikho koke ngombana lokho kuyayithokozisa iKosi .
51003021	Bobaba , ningabathukuthelisi abantwana benu , khona bangazukudana .
51003022	Makhoboka , thobelani abaphathi benu bephasinapha kikho koke , kungabi kwaphela nabanibeke ilihlo ngombana nifuna ukubathabisa , kodwana akube ngokuthembeka ngehliziyo yoke , nesabe iKosi .
51003023	Koke enikwenzako , kwenzeni ngehliziyo epheleleko kube ngathi nikwenzela iKosi ingasi abantu ,
51003024	njengombana nisazi bonyana eKosini nizakwamukeliswa ilifa njengomvuzo wenu . Khumbulani bona nilotjha iKosi .
51003025	Ngambala loyo owenza okungakalungi , uzakwamukeliswa nanyana yini engakalungi ayenzileko begodu akukho ukukhetha ubuso .
51004001	Baphathi , phathani amakhoboka wenu ngokulunga nangefanelo ngombana niyazi bonyana nani ninomphathi ezulwini .
51004002	Zinikeleni ngokupheleleko emthandazweni , nilinde kiwo ngokuthokoza .
51004003	Sithandazelani nathi kobana uZimu asivulele ithuba lokutjhumayela ukuze sizwakalise ifihlakalo kaKrestu , engingesikhungweni ngebanga layo .
51004004	Thandazani bona ngiyibonakalise kuhle njengombana ngifanele .
51004005	Ziphatheni ngokuhlakanipha ebantwini abatjhili , nisebenzise kuhle loke ithuba eninalo .
51004006	Ikulumo yenu ayibe nomusa njalo , inungwe ngetswayi ukuze nazi bona niphendule njani woke umuntu .
51004007	UTirhikosi uzanitjela zoke iindaba ngami , ungumfowethu othandekako , isikhonzi esithembekileko nenceku kanye nami eKosini .
51004008	Kungebangelo ngimthumela kini ukuze nazi bona siphile njani nokobana akhuthaze iinhliziyo zenu .
51004009	Uzabe akhambisana no-Onesimusi , umfowethu othembekileko nothandekako , ongomunye wenu . Bazanitjela ngakho koke okwenzekako lapha .
51004010	U-Aristarirhusi osibotjhwa kanye nami uthe nginivuse , iye yena noMarkosi umzawakhe kaBharinabhasi enayalwa ngaye bona nafikako nimamukele .
51004011	UJesu okuthiwa nguJustosi naye uthe nginivuse . Laba-ke ngibo bodwa abangebokusoka hlangana nabasebenza kanye nami embusweni kaZimu , begodu bayinduduzo kimi njalo .
51004012	No-Ephafrasi ongomunye wenu noyinceku kaJesu Krestu uthe nginivuse . Njalo emthandazwenakhe uhlala anilwela ukuze niqine nidzimelele begodu niqinisekisiwe kikho koke okusentandweni kaZimu .
51004013	Nami ngiyamfakazela bona unisebenzele nzima kanye nalabo abaseLawodikeya kanye nabaseHerapholisi .
51004014	ULukasi , udorhodera othandekako , noDemasi bayanilotjhisa .
51004015	Yeningilotjhisele kubazalwana abaseLawodikeya nakuNimfasi kanye nebandla elihlanganela kwakhe .
51004016	Nasele incwadi le ifundiwe phakathi kwenu , idluliseleni nebandleni lamaLawodikeya kobana ifundwe nakhona , nani qinisekisani bona niyayifunda evela eLawodikiya .
51004017	Yithini ku-Arirhipusi : “ Qinisekisa bona uqeda umsebenzi owawamukela eKosini . ”
51004018	Mina Powula ngitlola isilayeliso lesi ngesandla sami . Khumbulani iinketani zami . Sengathi umusa wakaZimu ungaba nani .
52001001	Mina Powula , uSilasi noThimothi ; kiwo amaThesalonika alibandla lakaZimu , uBaba wethu , neKosethu uJesu Krestu :
52001002	Sihlala simthokoza njalo uZimu ngani noke ; siyanikhumbula nemithandazweni yethu .
52001003	Sikhumbula njalo phambi koZimethu nonguBaba , umsebenzenu weenthelo zokukholwa , ukutjhabatjheka kwenu okuvezwa lithando kanye nokubekezela kwenu ngebanga lethemba eninalo eKosinethu uJesu Krestu .
52001004	Siyazi bazalwana abathandwa nguZimu bona unikhethile
52001005	ngombana ivangeli lethu leza kini ingasi ngamezwi nje kwaphela kodwana ngamandla kaMoya oCwengileko nangokukholwa okukhulu . Niyazi bona besiphila njani phakathi kwenu ngebanga lenu .
52001006	Nani naba balingisi bethu nebeKosi ; phezu kobana beniqalene neenhlupheko ezikulu , namukela ilizwi ngethabo enalinikelwa nguMoya oCwengileko .
52001007	Ngaleyondlela nibe sibonelo kiwo woke amakholwa eMasedoniya ne-Arhaya
52001008	ngombana ukuzwakala kwelizwi kwavela kini , ingasi eMasedoniya ne-Arhaya kwaphela . Ukukholwa kwenu kuZimu sekwazeka yoke indawo , yeke akusatlhogeki bona sitjho ilitho ngakho
52001009	ngombana bona ngokwabo ngibo abasibikelako bona nasamukela njani . Bayafakaza ngendlela enatjhugulukela ngayo kuZimu , nafulathela ukulotjha abozinyana kobana nilotjhe uZimu weqiniso nophilako .
52001010	Noke nihlala nilindele ukubuya kweNdodana yakhe ezulwini , ayivusa kabafileko , iNdodana leyo nguJesu osisindisa elakeni elizako .
52002001	Bazalwana , niyazi nani ngokwenu bona ukunithekela kwethu akhange kube lilize .
52002002	Phambilini sahlutjhwa begodu sathukwa khulu eFilipi njengombana nisazi , kodwana ngesizo lakaZimethu sazidela kobana sizonitjela ngevangeli lakhe phezu kobana besiqalene nokuphikiswa okukhulu .
52002003	Ukutjhumayela kwethu akuveli kokulahlekisako namkha kokusilapheleko begodu asilingi ukunidlelezela ,
52002004	kodwana sikhuluma njengamadoda akhethwe nguZimu kobana siphathiswe ivangeli . Asikhulumeli ukuthabisa abantu , kodwana sikhulumela ukuthabisa uZimu ozizinya iinhliziyo zethu .
52002005	Niyazi bona asizange sisebenzise ubuqili namkha sizitjhatjhanise sifihle ubumarhamaru ; uZimu ungufakazi wethu .
52002006	Besingafuni idumo ebantwini , sengitjho nakini imbala namkha kinanyana ngubani . Njengabapostoli bakaKrestu , nanyana besinegunya lokuba mthwalo kini ,
52002007	besizithobile phakathi kwenu sifana nomma onakekela abantwabakhe .
52002008	Besinithanda kangangombana sathokozela ukwabelana nani ingasi ivangeli lakaZimu kwaphela kodwana ngitjho namaphilwethu ngombana nibe ngabathandeka khulu kithi .
52002009	Ngiyathemba bona niyakhumbula bazalwana , ukutjhikatjhika kwethu kanye neenhlupheko zethu ; sasebenza ubusuku nemini ukuze singabi mthwalo womuntu nasitjhumayela ivangeli lakaZimu kini .
52002010	Nina nibofakazi , ngitjho noZimu imbala , bokobana besicwengile , silungile begodu simsulwa phakathi kwenu nina enakholwako .
52002011	Niyazi bona sinani besiphethene kuhle njengobaba nabantwabakhe ,
52002012	sanikhuthaza , saniduduza besanitjitjizela bona niphile ipilo efanele uZimu onibizela embuswenakhe nephazimulwenakhe .
52002013	Nje-ke sithokoza uZimu ngokungapheliko ngombana lokha nanimukela ilizwi lakaZimu enalizwa kithapha , nalamukela , ingasi njengelizwi lomuntu kodwana njengombana linjalo , ilizwi lakaZimu , elisebenza phakathi kwenu nina enikholwako .
52002014	Nina bazalwana , nibe balingisi bamabandla kaZimu aseJudiya akuKrestu Jesu : Abantu benarha yekhenu banihlunguphaze ngokufanako namabandla ahlunguphazwa maJuda ,
52002015	abulala iKosi uJesu kanye nabaphorofidi , nathi asiqotjha lapha . Azange athabise uZimu begodu anelunya kibo boke abantu ,
52002016	enza imizamo yokobana singakhulumi nabatjhili ukuze bangasindiswa . Ngokwenza njalo alokhu akghubelela izono zawo bezafika esiqongolweni . Ilaka lakaZimu selifikelele phezu kwawo .
52002017	Kodwana bazalwana , lokha nasahlukaniswe nani kwesikhatjhana ( ngenyama ingasi ngokwemikhumbulo ) , ngokunihlulukela kwethu okukhulu , senza imizamo yokobana sibonane nani .
52002018	Ngambala besifuna ukuza kini , mina Powula bengifuna khulu bekwaba mahlandla amanengi , kodwana uSathana wasivimba .
52002019	Nje-ke liyini ithemba lethu , ithabo namkha isihlohlo sethu esizakuphazimula ngaso ebukhoneni beKosethu uJesu lokha nayibuyako na ? Akusingini na ?
52002020	Ngambala nina niyiphazimulo nethabo lethu .
52003001	Nje-ke kwathi nasele singasakghoni ukunyamezela , saqunta ukuzihlalela sisodwa e-Athene .
52003002	Sathumela uThimothi umfowethu nesibambisene naye emsebenzini kaZimu wokutjhumayela ivangeli lakaKrestu , kobana azoniqinisa abe anikhuthaze ngebanga lokukholwa kwenu ,
52003003	ukuze kungabikho namunye wenu ozakusikinywa mitlhago le . Ngambala nina ngokwenu nazi kuhle bona lokhu ngilokho esibekelwe khona .
52003004	Emanyeni , lokha nabesiphakathi kwenu , sanitjela ngaphambilini bona sizokutlhagiswa , yeke kube njalo njengombana nisazi .
52003005	Ngalokho-ke , kuthe nasele ngingasakghoni , ngathumela bona ngizwe ngokukholwa kwenu ; bengesaba bona mhlambe umlingi unilingile nokobana umsebenzethu sele uphenduke ilize .
52003006	Kodwana uThimothi uqeda ukufika ubuya kini , usilethele iindaba ezimnandi mayelana nokukholwa kwenu kanye nethando lenu . Godu usitjele bona nihlala nisikhumbula ngokuhle begodu nihlulukela ukusibona njengombana nathi sihlulukela ukunibona .
52003007	Ngalokho-ke bazalwana , kilo loke isizi lethu nokuzunywa kwethu , sikhuthazekile ngani ngokukholwa kwenu
52003008	ngombana sesizizwela ukuphila njengombana nidzimelele eKosini nje .
52003009	Singamthokoza njani uZimu ngokwaneleko ngani ngalo loke ithabo esizizwela lona phambi kwakaZimethu ngebanga lenu na ?
52003010	Sithandaza ngamandla imini nobusuku ukuze sibonane nani ubuso nobuso , sivuselele koke okutlhayelako ekukholweni kwenu .
52003011	Sengathi uZimethu nonguBaba kanye neKosethu uJesu ngokwakhe , anganqophisa indlelethu yokuza kini .
52003012	Godu kwanga iKosi inganandisa beniphuphume ngethando omunye komunye nakibo boke , njengombana nathi sinithanda ngokuphuphumako .
52003013	IKosi ayiniphe amandla ngokweenhliziyo kikho ukucwenga ukuze nibe msulwa phambi koZimethu nonguBaba , ekufikeni kweKosethu uJesu nabo boke abacwengileko .
52004001	Kokugcina bazalwana , siyanibawa besiyanikhuthaza eKosini uJesu kobana njengombana nafunda kithi bona nifanele niziphathe njani ukuze nithokozise uZimu , njengombana vele nisenza ; vamani ukwenza njalo imihla ngemihla .
52004002	Niyayazi imiyalo esaninikela yona ngeKosi uJesu .
52004003	Lokho kuyintando kaZimu , ukucwengiswa kwenu : khambelani kude nobufebe ;
52004004	omunye nomunye wenu akwazi ukulawula umzimbakhe , kube ngokucwenga nangokuhlonipha ,
52004005	kungabi ngokokutjha ngeenkanuko njengabatjhili abangamaziko uZimu .
52004006	Akungabikho owona namkha ocaphaza umfowabo ngokuthileko ngombana iKosi imbuyiseleli wakho koke lokhu njengombana sikhe sanitjela phambilini besaniyelelisa .
52004007	UZimu akakasibizeli ekusilaphaleni , kwaphela ufuna bona sibe msulwa .
52004008	Nje-ke nanyana ngubani owala lokhu akali umthetho womuntu kodwana wala uZimu , onguye oninikela uMoyakhe oCwengileko .
52004009	Nje-ke malungana nethando labazalwana anidingi bona kube khona onitlolelako ngombana nina ngokwenu senifundiswe nguZimu ukuthandana .
52004010	Eqinisweni , niyabathanda boke abazalwana kilo loke leMasedoniya . Kodwana siyanikhuthaza bathandekako bonyana nivame ukwenza njalo .
52004011	Zikhuthazeni ukuphila ngokuthula , nitjheje iindaba eziqalene nani , nisebenze ngezandla zenu njengombana saniyala
52004012	ukuze niziphathe kuhle kabatjhili , ningazesami ngabanye abantu .
52004013	Yeke bazalwana asithandi bonyana ningabi nelwazi mayelana nalabo abahlongakeleko ukuze ningalili njengombana kwenza abanganathemba .
52004014	Njengombana sikholwa bona uJesu wahlongakala wabuye wavuka , ngokunjalo-ke , ngoJesu , uZimu uzokuletha kanye naye labo abahlongakeleko .
52004015	Sinitjela lokhu ngelizwi leKosi kobana thina esiphilako , esiseleko bekubuye iKosi , angeze sabandulela nakanye abahlongakeleko .
52004016	IKosi ngokwayo izokwehla ivela ezulwini ngelizwi elikhulu , ngephimbo lengilozi ekulu nangokuzwakala kweporompita kaZimu , abahlongakalele kuKrestu bazokuvuka qangi .
52004017	Yeke thina-ke esisaphilako , esiseleko , sizokuhlwithelwa emafini kanye nabo sihlangabeze iKosi emkayini , nje-ke sizabe sineKosi isiphelani .
52004018	Ngalokho-ke khuthazanani ngamezwi la .
52005001	Bazalwana , mayelana neenkhathi namalanga anidingi ukutlolelwa ilitho
52005002	ngombana nina nazi kuhle bona ilanga leKosi lizakufika njengesela ebusuku .
52005003	Lokha nabathi : “ Kunokuthula nokuphepha , ” khonapho-ke bazakwehlelwa kurhayila msinyana , kube njengemirhelo eyehlela umfazi osidisi , yeke angeze kwabakhona ukuphunyurha .
52005004	Kodwana nina bazalwana , anikho ebumnyameni kobana ilangelo linganithelekela njengesela .
52005005	Nina noke nje nibantwana bokukhanya nabantwana bemini ; asisibo bebusuku namkha bobumnyama .
52005006	Ngalokho-ke asingalali njengombana kwenza abanye , kodwana asihlaleni siphapheme begodu siqaqulukile
52005007	ngombana labo abalalako balala ebusuku nabadakwako badakwa ebusuku .
52005008	Kodwana njengombana thina singebemini nje , asiqaqulukeni , sembathe isivikelasifuba sokukholwa nethando , isikoporo sethu kube lithemba nesindiso .
52005009	UZimu akakasibekeli itukuthelo kodwana usibekele ukufunyana isindiso ngeKosethu uJesu Krestu ,
52005010	owasifelako ukuze kuthi nanyana siphapheme namkha silele , siphile kuye .
52005011	Nje-ke khuthazanani omunye nomunye bese niyakhana njengombana nivele nisenza .
52005012	Siyanincenga bazalwana bona nibahloniphe labo abasebenza hlangana nani , abaniphetheko eKosini nabanelulekako .
52005013	Baphatheni ngethando elikhulu ngebanga lomsebenzabo . Hlalisanani ngokuthula .
52005014	Godu siyaniyala bazalwana bona nikhalime ababhereleleko , nikhuthaze abaneenhliziyo ezibuthakathaka , nisize ababogabogako , yibani nesineke ngabo boke .
52005015	Qinisekisani bonyana kungabikho phakathi kwenu obuyisela ubumbi ngobumbi , kodwana hlalani njalo nirhuluphela ukwenza okuhle omunye komunye nakibo boke abantu .
52005016	Thokozani ngeenkhathi zoke .
52005017	Thandazani njalo ningalisi .
52005018	Thokozani kibo boke ubujamo ngombana lokho kuyintando kaZimu kuKrestu Jesu ngani .
52005019	Ningamcimi uMoya .
52005020	Ningawanyazi amezwi womphorofidi
52005021	kodwana hlolisisani koke , nibambelele kokulungileko .
52005022	Tjhidani kinanyana ngiliphi ihlobo lobumbi .
52005023	Sengathi uZimu wokuthula ngokwakhe anganicwengisa ngokupheleleko , ummoya wenu , umkhumbulo kanye nomzimba wenu ulondeke begodu ube msulwa ekubuyeni kweKosethu uJesu Krestu .
52005024	Yena onibizako uthembekile begodu uzakwenza lokho .
52005025	Bazalwana abathandekako , sithandazelani .
52005026	Lotjhisani boke abazalwana ngokuncwangana okucwengileko .
52005027	Nginiyala ngesifungo phambi kweKosi bona incwadi le ifundwe kibo boke abazalwana .
52005028	Sengathi umusa weKosethu uJesu Krestu ungaba nani noke .
53001001	Mina Powula , uSilasi noThimothi ; kilo ibandla lamaThesalonika elikuZimu onguBaba wethu , neKosini yethu uJesu Krestu :
53001002	Akube kini umusa nokuthula okuvela kuZimu onguBaba , neKosini yethu uJesu Krestu .
53001003	Bazalwana , sifanele sihlale simthokoza uZimu ngaso soke isikhathi ngani . Iye , kufanele senze njalo ngombana ukukholwa kwenu kuya kusanda nokuthandana kwenu noke kuyakhula .
53001004	Ngalokho thina ngokwethu sizigabazisa ngani hlangana namabandla wakaZimu ngokubekezela kanye nokukholwa kwenu esikhathini soke sokuzunywa kanye nokuhlutjhwa kwenu .
53001005	Koke lokhu kubufakazi bokobana isigwebo sakaZimu silungile . Nje-ke ngalokho nizakubalwa njengabalungele umbuso kaZimu eniwutlhagela kangaka lo .
53001006	Ngambala kuyinto elungileko kuZimu bona abuyiselele ngokubahlunguphaza labo abanihlunguphazako ,
53001007	aphumuze abahlunguphaziweko kanye nathi . Lokho uyokwenza mhlana iKosi uJesu Krestu yembulwa , ivela ezulwini , ikanye neengilozi zayo ezinamandla ,
53001008	isiza ngomlilo wamalangabi . Izokuhlunguphaza labo abangamaziko uZimu nalabo abangalaleli ivangeli leKosethu uJesu .
53001009	Bazakuhlunguphazwa ngesibetho sokubhujiswa okungapheliko , basuswe phambi kweKosi nephazimulweni yobukhosi bayo ,
53001010	lokha nayiza kobana izokuphazimuliswa ngibo boke abacwengileko bayo begodu ibatjazwe ngibo boke abayikholwako ngombana nakholelwa ebufakazini bethu .
53001011	Nje-ke sihlala sinithandazela , sisolo sikhombela bona uZimethu anenze nibe ngabafanele ibizo lakhe , begodu azalise ngamandlakhe koke ukutjhisekela kanye nomsebenzi wokukholwa kwenu
53001012	ukuze ibizo leKosethu uJesu liphazimuliswe kini , nani kube njalo kiyo ngokomusa kaZimethu kanye neKosi uJesu Krestu .
53002001	Mayelana nokubuya kweKosethu uJesu Krestu nokubuthanela kwethu kiyo , siyanirabhela , bazalwana
53002002	ningabi msinyana ekudidekeni engqondweni namkha nethuswe nanyana kungaba ngesiphorofido , ngelizwi namkha ngencwadi , kube ngathi ivela kithi , kuthiwe ilanga lokubuya kweKosi selisemnyango .
53002003	Akungabikho onikhohlisa ngananyana ngayiphi indlela ngombana ilangelo alizukuza ngaphambi kobana kufike ukuhlubuka qangi bekwembulwe emtarini loyo onganamthetho , obekelwe ukubhujiswa .
53002004	Yena uzokuphikisa abe aziphakamise phezu kwananyana yini ebizwa ngoZimu namkha ekukulotjhwa kwakaZimu ukuze azibeke ethempelini lakaZimu , azibize bona unguZimu .
53002005	Anisakhumbuli nanginitjela ngezintwezi lokha nangisesenani na ?
53002006	Nje-ke seniyazi bona yini emliyileko ukuze avezwe nasele kufike isikhathi sakhe .
53002007	Ifihlakalo yonganamthetho sele isebenza , kodwana kwaphela kufikela lapha loyo obambezelako asuswa khona .
53002008	Ngemva kwalapho-ke , loyo onganamthetho uzakwambulwa , iye , loyo iKosi uJesu ngomphefumulo womlomayo ezamrhayila ekubonakaleni kokuza kwayo .
53002009	Ukufika konganamthetho kubonakala ekusebenzeni kwakaSathana , osebenzisa woke amandla , amatshwayo , iimangaliso zamala
53002010	kanye nayo yoke imihlobo yekohliso ekhohlakeleko kilabo ababhubhako ngombana bale ukuthanda iqiniso bebasindiswe .
53002011	Ngalokho-ke uZimu ubathumelela ukudurha okunamandla , okubarholela ekukholweni amala
53002012	ukuze balahlwe boke abangazange bakholwe iqiniso , kodwana bathokoziswa ngokungakalungi .
53002013	Kodwana sifanele sithokoze uZimu njalo ngani bazalwana abathandwa yiKosi ngombana uZimu wakhetha nina njengeenthelo zokuthoma mayelana nokusindiswa ngokucwengiswa nguMoya nangokukholwa eqinisweni .
53002014	Ngesizathweso , wanibiza ngokutjhumayela kwethu ivangeli ukuze nifunyane iphazimulo yeKosethu uJesu Krestu .
53002015	Yeke-ke , bazalwana qinani isibindi , nikakarele eemfundisweni esanifundisa zona , kungaba ngelizwi lomlomethu namkha ngencwadethu .
53002016	Sengathi iKosethu uJesu Krestu ngokwayo noZimu uBaba wethu owasithandako bewathi ngesisa sakhe wasipha ukududuzeka okungapheliko kanye nethemba elihle ,
53002017	ingaduduza iinhliziyo zenu beyiziqinise ngawo woke umsebenzi omuhle kanye nangelizwi .
53003001	Kokugcina bazalwana , sithandazelani ukuze ilizwi leKosi lirhatjheke ngamandla , iKosi idunyiswe kizo zoke iindawo njengombana kunjalo phakathi kwenu .
53003002	Iye , nisithandazele bona siphephe ebantwini abakhohlakeleko nabambi ngombana akusibo boke abanokukholwa .
53003003	Kodwana iKosi ithembekile , izanipha amandla beyiniphephise komumbi .
53003004	Nje-ke sinethemba eKosini ngani , kobana izinto esanifundisa zona niyazenza begodu nizokuragela phambili ngokuzenza .
53003005	Sengathi iKosi inganqophisa iinhliziyo zenu ethandweni lakaZimu , nekunyamezeleni kwakaKrestu .
53003006	Nje-ke siyaniyala bazalwana ebizweni leKosethu uJesu Krestu bona niwagegede amakholwa aphila ngokubherelela , ingasi ngokweemfundiso abazifunyene kithi
53003007	ngombana nani niyazi bonyana nifanele ukulingisa thina ; azange sibherelele lokha nabe siphakathi kwenu .
53003008	Akakho noyedwa esakhe sagoma isikwa sakhe simahla , kodwana besisebenza sijuluka ubusuku nemini ukuze singabi mthwalo kini .
53003009	Akutjho bona besinganamalungelo wokunidisibeza , kodwana besifuna ukuninikela isibonelo ekumele nisilandele .
53003010	Ngitjho nalokha nasisesenani , saninikela umyalo lo othi : “ Nakube umuntu akafuni ukusebenza , khona-ke akangagomi . ”
53003011	Sizwile bonyana abanye benu baphila ngobuvila , bayehla bayenyuka , bazidlhunya eendabeni zabanye .
53003012	Yeke abantu abanjalo siyabayala besiyabancenga eKosini uJesu Krestu bonyana abenze umsebenzabo kuhle , basebenzele isikwa sabo .
53003013	Bazalwana , ningadinwa kukwenza okulungileko .
53003014	Qaphelani labo abangalaleli esikutjho ngencwadini le , ningahlanganyeli nabo khona bazakuba neenhloni .
53003015	Nokho ningabaphathi njengezitha kodwana bayeleliseni njengamakholwa .
53003016	Nje-ke sengathi iKosi yokuthula ngokwayo inganipha ukuthula ngeenkhathi zoke nangazo zoke iindlela . IKosi ayibe nani noke .
53003017	Ngimi uPowula , ngesandla sami otlole isilayeliso lesi . Leli litshwayo lazo zoke iincwadi zami , yindlela engitlola ngayo .
53003018	Sengathi umusa weKosethu uJesu Krestu ungaba nani noke .
54001001	UPowula , umpostoli kaKrestu Jesu ngomyalo kaZimu uMsindisi wethu noKrestu Jesu ithemba lethu ,
54001002	kuThimothi indodanami ngenyama ekukholweni .
54001003	Njengombana ngakubawa mhlana ngilunge eMasedoniya , hlala e-Efesu ukuze uyale abathileko bona bangafundisi ifundiso ehlukileko
54001004	begodu bangazinikeli eendatjaneni zeentolwana nezomlibo ongapheliko wokubelethana . Izinto ezinjalo zikhuthaza ukuphikisana kunobana zikhuthaze umsebenzi kaZimu ekukholweni .
54001005	Ihloso yomyalo lo lithando elivela ehliziyweni emhlophe nesazelweni esimsulwa kanye nekukholweni okungazenzisiko .
54001006	Abanye baphambukile kilokho , baphendukela eenkulumeni ezingatjho ilitho .
54001007	Bafuna ukuba bafundisi bomthetho khisibe abakuzwisisi lokho abakutjhoko namkha lokho abakuqinisako ekulumenabo .
54001008	Siyazi bona umthetho ulungile lokha umuntu nawusebenzisa ngendlela efaneleko .
54001009	Begodu siyazi bona umthetho awukabekelwa olungileko , kodwana ubekelwe izeqamthetho namahlongandlebe , abangatjhiswako ngoZimu nabazizoni , abanameswe nabarhubutjhekileko , ababulala aboyise nabonina , abababulali ,
54001010	iimfebe , abaduna abalalanako , nabarhweba ngamathunjwa , abakhuluma amala nabaphula iinthembiso abazifungeleko kanye nalabo abenza ezinye izinto eziphambene nefundiso eliqiniso ,
54001011	nekhambisana nevangeli elihle lakaZimu obusisekileko , angiphathisa lona .
54001012	Ngiyamthokoza uKrestu Jesu iKosethu owangipha amandla ngombana wangithemba wangibeka emsebenzinakhe ,
54001013	ngitjho nanyana begade ngimhlambalazi , ngimzumi wabantu begodu nginenturhu . Kodwana ngarhawukelwa ngombana ngenza lokho ngokungazi ngesikhathi ngingakholwa .
54001014	Yeke umusa weKosi wawululelwa ngobunengi kimi kanye nokukholwa nethando elikuKrestu Jesu .
54001015	Liqinisile ilizweli begodu lifanele ukwamukelwa : Iye , uKrestu Jesu weza ephasinapha ukuzokusindisa izoni , engingesikhulu sazo .
54001016	Kodwana ebangenelo ngarhwukelwa ukuze kuthi ngami mina soni esikhulu , uKrestu Jesu akhombise ukunyamezela kwakhe okukhulu , ngokwenza isibonelo kilabo abasazokukholwa kuye babe nokuphila okusiphelani .
54001017	Kiyo iKosi yesiphelani , engasoze yafa , engabonwako , enguZimu yedwa , akube lidumo nephazimulo nini nanini . Amen .
54001018	Thimothi ndodanami , ngikunikela umyalo lo ukuya ngokweemphorofido ezenziwe ngawe phambilini khona kuzakuthi nawuzilandelako , ulwe ukulwa okuhle ,
54001019	udzimelele ekukholweni nesazelweni esihle ; okuthe abanye ngokukudela lokho , umkhumbi wabo wokukholwa waphahlazeka .
54001020	Hlangana nabo ngingabala uHimenewu no-Alekzandra , engibanikele kuSathana ukuze bafunde ukungahlambalazi .
54002001	Kokuthoma ngiyabawa bona ukuncenga , ukuthandaza , ukubawela abanye nokuthokoza kwenzelwe abantu boke ,
54002002	amakhosi nazo zoke iimphathimandla ukuze siphile kuhle nangokuthula , sikhambe ngakho koke ukwesaba uZimu nangokuhlonipheka .
54002003	Lokhu kuhle begodu kuyathandeka phambi kwakaZimu uMsindisi wethu ,
54002004	othanda bona boke abantu basindiswe bebafikelele elwazini leqiniso
54002005	ngombana munye uZimu begodu munye umlamuli hlangana noZimu nabantu , mumuntu uKrestu Jesu ;
54002006	owazinikela ukuze abe sihlengo sabo boke . Lokhu kwaba bufakazi esikhathini esifaneleko .
54002007	Ngebanga lalokho ngakhethwa bona ngibe mtjhumayeli nompostoli . Ngikhuluma iqiniso , angileyi amala , iye , ngibe mfundisi wabatjhili ngokukholwa nangeqiniso .
54002008	Nje-ke ngithanda bona eendaweni zoke amadoda athandaze aphakamise izandla ezicwengileko , anganalo ilaka nokuphikisana .
54002009	Godu ngithanda bona nabafazi bembathe kuhle nangokuhloniphekileko , kube zizambatho ezifaneleko , bazikghabise ngendlela ehloniphekako , kungabi ngeenhluthu zabo ezilukiweko namkha ngegolide namkha ngamatje aligugu nanyana ngezambatho ezibizako ;
54002010	kodwana akube ngemisebenzi emihle , njengombana kufanele abafazi abathi besaba uZimu .
54002011	Umfazi akafunde ngokuthula ngakho koke ukuzithoba .
54002012	Angivumeli umfazi afundise namkha abe negunya phezu kwendoda kodwana akathule
54002013	ngombana u-Adamu wabunjwa qangi , kwalandela u-Efa ;
54002014	kanti-ke godu akusuye u-Adamu owakhohliswako kodwana mfazi , waba sisephulamthetho .
54002015	Kodwana uzakusindiswa ngokubeletha , kwaphela nakube abantwanabo bahlala ekukholweni , ethandweni , ekucwengeni nangokuziphatha kuhle .
54003001	Liqinisile ilizwi elithi : Nangabe umuntu ulangazelela ukuba mbonisi , usuke athanda umsebenzi omuhle .
54003002	Nje-ke umbonisi akabe ngongasolekiko , onomfazi munye , onommoya ophasi , ovuthiweko , ohloniphekako , ophatha kuhle iinkhambi nonekghono lokufundisa .
54003003	Angabi sidakwa nesilwi , kodwana abe ngozothileko nongananturhu , angabi ngothanda imali .
54003004	Abe ngowazi ukuphatha umzakhe kuhle nabantwana bakhe balawuleke babe nehlonipho .
54003005	Nangabe umuntu akakwazi ukuphatha umzakhe kuhle , alo , angaliphatha njani ibandla lakaZimu na ?
54003006	Akungabi mumuntu osanda ukuphenduka , nakanjalo angahle azikhukhumeze bese uwele esigwebeni sinye noSathana .
54003007	Kufanele abe mumuntu onebizo elihle kabangaphandle , khona angazukuhlazeka abanjwe sisifu sakaSathana .
54003008	Ngokunjalo namadikoni . Nawo kufanele ahlonipheke , angabi mamenemene , azinikelele ewayinini elinengi namkha abe marhamaru ngemalini ;
54003009	kufuze akakarele efihlakalweni yokukholwa ngesazelo esimsulwa .
54003010	Akahlolisiswe ntangi , kuthi nangasolekiko avunyelwe ukuba magosa .
54003011	Ngokunjalo-ke nabafazi kufanele bahlonipheke , bangabi ngabahlebako kodwana babe nommoya ophasi , bathembeke kikho koke .
54003012	Amadikoni akabe nomfazi oyedwa , akwazi ukuphatha kuhle abantwana nemizi yawo .
54003013	Labo abasebenze kuhle njengamadikoni , bazizuzela ubujamo obuhle nesibindi esikhulu ekukholweni kuKrestu Jesu .
54003014	Ngethemba ukuza kuwe msinyana kodwana ngikutlolela imiyalo le ukuze kuthi
54003015	nakungenzeka ngiriyade , wazi bona umuntu kufuze aziphathe njani endlini kaZimu , okulibandla lakaZimu ophilako noyisika nesisekelo seqiniso .
54003016	Ngaphandle kokuzaza , yikulu ifihlo yokukholwa kwethu ethi : Owazibonakalisa enyameni , walungisiswa ngoMoya , wabonwa ziingilozi , wamenyezelwa hlangana nabatjhili , ephasini abantu bakholwa kuye , wenyuselwa ephazimulweni .
54004001	UMoya oCwengileko ukutjho ngokukhanyako bona ngamalanga wokuphela abanye bayokuhlubuka ekukholweni banake imimoya ekhohlisako neemfundiso zamadimoni .
54004002	Iimfundiso ezinjalo zifafazwa bazenzisi bamala abanesazelo esomeleliswe ngesimbi etjhisako .
54004003	Bakhandela ukuthathana begodu bathi akuzilwe ukudla okwadalwa nguZimu bona kwamukelwe ngokuthokoza ngilabo abakholwako nabalaziko iqiniso .
54004004	Koke okudalwe nguZimu kulungile , akukho okufanele bona kulahlwe nangabe kwamukelwa ngokuthokoza
54004005	ngombana vane sekucwengiswe ngelizwi lakaZimu nangomthandazo .
54004006	Nangabe ubeka izintwezi phambi kwabazalwana , uyokuba sisebenzi esihle sakaKrestu Jesu , esizondla ngelizwi lokukholwa nefundiso elungileko osele ukakarele kiyo .
54004007	Wale iinolwani ezisilapheleko zeenlukazi , kunalokho zijayeze ipilo yokwesaba uZimu
54004008	ngombana ukujayeza ukuthabulula umzimba kusiza kancani , kodwana ukwesaba uZimu kusiza kikho koke ngombana kunesithembiso sokuphila lokhu nalokho okuzako .
54004009	Ilizweli liqinisile begodu kufanele lamukelwe ngokupheleleko .
54004010	Nje-ke ngalokho sisebenza kabudisi begodu siyatjhikatjhika ngombana sibeke ithemba lethu kuZimu ophilako oMsindisi wabo boke abantu , khulukhulu labo abakholwako .
54004011	Yewuyale ngezintwezo uphele ufundise ngazo .
54004012	Akungabikhona umuntu onyaza ubutjha bakho , kodwana yiba sibonelo kabakholwako ngokukhuluma nangokuziphatha , ngethando , ngokukholwa nangepilo emsulwa .
54004013	Khuthalela ukufunda imitlolo , ukukhuthaza nokufundisa bengifike .
54004014	Ungasiliseleli isiphiwo esikuwe owasamukeliswa ngesiphorofido nangokubekwa izandla baphathi bebandla .
54004015	Khuthalela ukwenza zoke izintwezo , uzinikele kizo ukuze ukuthuthuka kwakho kubonakale kibo boke .
54004016	Uzeluse wena kanye nefundiso yakho , uphikelele ezintwenezo ngombana ngokwenza lokho uzazisindisa wena nabakuzwako .
54005001	Ungamkhahlamezi umuntu omdala , kodwana khuluma naye njengoyihlo , nabaduna abatjha njengabafowenu ,
54005002	abadala abasikazi ubaphathe njengabonyoko kuthi abasesebatjha ubaphathe njengabodadwenu ngobumsulwa obupheleleko .
54005003	Hlonipha abahlolokazi abanganabani .
54005004	Nangabe umhlolokazi unabantwana namkha abazukulu , kufanele bafunde maqangi ukubonakalisa izenzo zokukholwa kwabo emndeninabo bese baba nembuyiselo kubabelethi babo ngombana lokho kuyathokozeka kuZimu .
54005005	Umhlolokazi onganabani , osele asele yedwa , ubeke ithemba lakhe kuZimu , uhlala ekuncengeni nekuthandazeni ubusuku nemini .
54005006	Kodwana umhlolokazi ozinikelele ebumnandini , ufe asaphila .
54005007	Yewuyale ngezintwezi ukuze bangasoleki .
54005008	Kodwana nangabe umuntu akabatjheji bekhabo , khulukhulu bomndenakhe , ulahle ukukholwa begodu mumbi kunongakholwako .
54005009	Umhlolokazi ongaphasi kweminyaka ematjhumi asithandathu nogade ende endodeni yinye , akangafakwa erhelweni ,
54005010	nakube akanayo imisebenzi emihle njengokukhulisa kuhle abantwana , ukuphatha kuhle abayeni , ukuqopha iinyawo zabacwengileko , ukusiza abahlunguphaziweko nokuzinikela ekwenzeni okuhle nanyana ngayiphi indlela .
54005011	Kodwana abahlolokazi abasesebatjha ungabatlolisi erhelweni ngombana nasele iinkanuko zemizimba yabo ziba ngaphezu kokuzinikela kwabo kuKrestu , bazokufuna ukwenda .
54005012	Ngokwenza njalo bazibangela ukulahlwa ngombana basephulile isithembiso sabo sokuthoma .
54005013	Ngaphezu kwalokho bafunda ukuvilapha nokutjharhathela emizini . Abavilaphi nje kwaphela kodwana bayahleba , bathanda iindaba zabanye , bakhulume nalokho okungakafaneli bona bakutjho .
54005014	Nje-ke bengingathanda bona abahlolokazi abasesebatjha babuye bende babelethe , baphathe kuhle imizabo , khona inaba lethu lingazukufumana ithuba lokukhuluma kumbi ngathi .
54005015	Ngikhuluma nje abanye sebagwilikile balandela uSathana .
54005016	Nangabe umfazi okholwako unabahlolokazi emndenini , akabasize ; umthwalo ungabi semahlombe webandla , khona lizakwazi ukusiza abahlolokazi abanganabani .
54005017	Abaphathi abaphethe kuhle kufanele bahlonitjhwe ngokubuyelelweko , khulukhulu labo abakhuthalele ukutjhumayela nokufundisa
54005018	ngombana umtlolo uthi : “ Ungafaki ikomo isifonyo lokha nayibhula ibhali nekoroyi . ” Begodu uthi : “ Isisebenzi sifanelwa mrholo waso . ”
54005019	Umlandu othweswe umphathi ungawamukeli ngaphandle kwabofakazi ababili nanyana abathathu .
54005020	Abonako ubakhalimele phambi kwabo boke , khona nabanye bazakusaba .
54005021	Ngikuyala phambi kwakaZimu noKrestu Jesu kanye neengilozi ezikhethiweko kobana ulonde imiyalo le ngokungathandi ukubukwa , begodu ungenzi ilitho ngokukhetha .
54005022	Ungarhabi ubeke izandla phezu kwananyana ngubani , begodu ungahlanganyeli ezonweni zabanye ; hlala umsulwa .
54005023	Ungabe usasela amanzi wodwa , kodwana thatha newayini kancancani ngebanga lesisu sakho nokubogaboga kwakho okuvamileko .
54005024	Izono zabanye zisebaleni begodu zibandulela ekugwetjweni , kanti-ke zabanye ziyabalandela .
54005025	Godu ngokunjalo nemisebenzi elungileko isebaleni , sengitjho naleyo engabonakali kuhle ayisitheki .
54006001	Akuthi boke abangaphasi kwejogi lobukhoboka , bahloniphe abanikazi babo kikho koke ukuze kungahlanjalazwa ibizo lakaZimu nefundiso .
54006002	Amakhoboka asebenzela abanikazi abakholwako kufanele angabanyazi ngombana babazalwana . Kunalokho akabasebenzele khulu ngombana labo abazuzako ngemisebenzawo makholwa kanye nabathandekako . Kufanele bona ufundise bewukhuthaze ngezintwezi .
54006003	Umuntu onefundiso ehlukileko nengakhambisani namezwi aphilileko weKosethu uJesu Krestu kanye nefundiso ekhambisana nokwesaba uZimu ,
54006004	ukhukhumele onjalo begodu akazi ilitho . Unekanuko embi yokuphikisana , godu unombango wamezwi abanga ukufelana umona , umbango , ukuhlambalaza nokuzindlekelelana ngokumbi ;
54006005	iye , ubanga ukulwa phakathi kwalabo abanemikhumbulo eyonakeleko nabalahlekelwe liqiniso , abadlumbana bona ukulotjha uZimu kuyindlela yokuzuza umnotho .
54006006	Ije vele , ukumesaba uZimu nokwaneliswa kuyinzuzo ekulu
54006007	ngombana seza ephasinapha singanalitho , kusebaleni bona sizakugoduka singanalitho godu .
54006008	Kodwana nasinokudla nezambatho , asaneliswe ngilokho .
54006009	Abathanda ukunjinga bawela ekulingweni begodu balutheka ngeenkanuko ezinobudlhadlha nezilimazako , ezidosela abantu ekonakalisweni nekubhujisweni .
54006010	Ngombana ukuthanda imali kumrabhu wakho koke okumbi . Abanye ngokulangazela ukunjinga bahlubuke ekukholweni bebazihlaba ngeenhlungu ezinengi .
54006011	Kodwana wena-ke muntu kaZimu , kubalekele koke lokho uphikelele ukulunga , ukumesaba uZimu , ukukholwa , ithando , ukunyamezela nobumnene .
54006012	Yilwa ukulwa okuhle kokukholwa , ubambelele ekuphileni okungapheliko owabizelwa kikho nowenza ngakho isivumo esihle phambi kwabofakazi abanengi .
54006013	Ngiyakuyala phambi kwakaZimu ophilisa koke naphambi kwakaKrestu Jesu owafakaza phambi kwakaPontiyasi Pilatu , wavuma isivumo esihle
54006014	kobana ulonde umyalo ngaphandle komphambo namkha ukusoleka bekube sekubonakaleni kweKosethu uJesu Krestu ,
54006015	uZimu azakubonakalisa ngesikhathi esifaneleko , yena ongothokozwako nokunguye yedwa uMninimandla , iKosi yamakhosi noMbusi wababusi .
54006016	Nguye yedwa ophila isiphelani nohlala ekukhanyeni okungekhe kwatjhidelwa kikho , ongazange abonwe mumuntu nongabonwako , alibe kuye idumo namandla ngokungapheliko . Amen .
54006017	Bayale abanothileko esikhathini sanamhlanje bonyana bangazikhukhumezi namkha bathembele emnothweni ophelako , kodwana kuZimu osinjingisa ngakho koke bona sithokoze ngakho .
54006018	Bayale benze okuhle , banothe ngemisebenzi emihle ; baphane babele abanye .
54006019	Ngalokho bazabe bazibulungela umnotho osisekelo sangomuso ukuze babambelele ekuphileni ekungikho .
54006020	Thimothi , londa kuhle ophathiswe khona . Bethela mthalazeni ukukhuluma okulilize nokuphikisana okuthiwa kulilwazi kungasilo ,
54006021	okuthe abanye balivuma balahlekelwa mnqopho wokukholwa .
55001001	UPowula umpostoli wakaKrestu Jesu ngokwentando kaZimu ngokuya ngeenthembiso zepilo kuKrestu Jesu ,
55001002	kuThimothi , indodanami ethandekako . Akube mumusa , isirhawu nokuthula kwakaZimu uBaba noKrestu Jesu iKosethu .
55001003	Ngiyamthokoza uZimu engimlotjha ngesazelo esimsulwa njengombana abokhokho bami gade basenza . Ngikukhumbula njalo emithandazwenami emini nebusuku .
55001004	Ngokukhumbula iinyembezi zakho , ngilangazelela ukukubona khona ihliziywami izakuzala ithabo .
55001005	Godu ngikhunjuzwa ukukholwa kwakho kweqiniso , iye , ukukholwa okwathoma kwaba kugogwakho uLowisi nonyoko uYunike , engineqiniso bona kuhlezi kuwe .
55001006	Ngalokho ngiyakukhumbuza bona uvuselele isiphiwo sakaZimu esikuwe ngokubekwa izandla zami
55001007	ngombana uZimu akhange asiphe ummoya wobutjhatjha , kodwana wamandla , wethando nowokuzikhalima .
55001008	Nje-ke ungabi neenhloni ngokufakaza ngeKosi nangami mina sibotjhwa sayo , kodwana hlanganyela nami ebuhlungwini ngebanga levangeli , uzeyame ngamandla kaZimu ,
55001009	owasisindisa bewasibiza ngebizo elicwengileko , kungasi ngemisebenzi yethu kodwana ukuya ngokwehloso nomusa wakhe . Umusa lo sanikelwa wona ngoKrestu zingakabi ukuba khona iinkhathi ,
55001010	kodwana kwanjesi sewambulelwe ngokufika koMsindisi wethu uKrestu Jesu , owaqeda ukufa waletha ukuphila nokungabhubhi ekukhanyeni ngevangeli .
55001011	Ngebanga levangeli ngakhethwa bona ngibe mtjhumayeli , mpostoli nomfundisi ;
55001012	kungalokho ngisebunzimeni obungaka . Nokho-ke anginanhloni ngombana ngiyamazi loyo engikholwa kuye , begodu ngiyethemba bona unamandla wokulonda lokho okubekwe kimi bekube mhlokho .
55001013	Bambelela esifundweni esiphilileko owasizwa kimi ngokukholwa nangethando elikuKrestu Jesu .
55001014	Okuhle okubekwe kuwe , kulonde ngoMoya oCwengileko ohlala kithi .
55001015	Uyazi bona boke abase-Asiya sebangihlanukele , ngitjho aboFigelo no-Erimogenesi .
55001016	Kwanga iKosi ingaba nomusa endlini ka-Onesiforu ngombana bephele angivusela begodu angananhloni ngami njengombana bengibotjhiwe .
55001017	Iye , lokha nakaseRoma wangibhudula bewangifunyana .
55001018	Kwanga iKosi ingenza kobana azuze umusa weKosi mhlokho ! Begodu nawe wazi kuhle bona kungangani alotjha ngakho e-Efesu .
55002001	Nje-ke wena ndodanami , qina emseni okuKrestu Jesu .
55002002	Lokho owangizwa ngikufundisa phambi kwabofakazi abanengi , kudlulisele ebantwini abathembekileko abazakwazi nabo ukukufundisa abanye .
55002003	Hlanganyela ekuhluphekeni njengebutho elihle lakaKrestu Jesu .
55002004	Akakho ophuma ipi khisibe usazilibazisa ngokwekhaya ; ibutho liphikelela ukuthokozisa indunalo .
55002005	Ngokunjalo ophalisanako akathunjiswa unongorwana angakaphalisani ngokomthetho .
55002006	Umlimi ozibulalisa ngokulima , nguye ekufanele amukele maqangi iinthelo .
55002007	Yelela engikutjhoko ngombana iKosi izakunikela ilemuko ezintweni zoke .
55002008	Khumbula uJesu Krestu owavuswa kabafileko ongowomlibo kaDavida , ngokwevangeli lami
55002009	engihlupheka ngalo kufikela lapha ngabotjhwa khona njengeselelesi . Kodwana ilizwi lakaZimu alikabotjhwa lona .
55002010	Ngalokho nginyamezelela koke ngebanga labakhethiweko ukuze nabo bamukeliswe isindiso ekuKrestu Jesu kanye nephazimulo yanini nanini .
55002011	Siliqiniso isitjho esithi : “ Nangabe safa naye sizokuphila naye godu .
55002012	Nasinyamezelako sizakubusa naye , nangabe siyamphika naye uyosiphika .
55002013	Nangabe asikathembeki , yena uyokuhlala njalo athembekile ngombana angekhe aziphika . ”
55002014	Bakhumbuze ngalokho , ubakhalimele phambi koZimu bona bangaphosani ngamezwi ngombana akusizi ngalitho , kodwana kukhubekisa abalaleli .
55002015	Khuthalela bona uziveze kuZimu uthembekile , usisebenzi esingananhloni , esifundisa ilizwi leqiniso ngokutjhejisisa .
55002016	Ikulumo elilize nesilapheleko iphayele ngeqadi ngombana ithuwelelisa abantu ekoneni .
55002017	Ukukhuluma kwabo kuzakuba njengesilonda esibhibhidlhako . Phakathi kwabo nguHimenewu noFileto ,
55002018	abaphaphalaze eqinisweni ngokuthi bathi ukuvuka kwabafileko sekwadlula , batjhabalalise nokukholwa kwabanye .
55002019	Nokho isisekelo sakaZimu sinzinzile , sinephawu elithi : “ USomnini uyabazi labo ekungebakhe , ” “ Ngiloyo naloyo obiza ibizo leKosi akadede ebukhohlakalini . ”
55002020	Ngendlini ekulu kunezitja ekungasizo zegolide nesiliva kwaphela , kodwana zekhuni nezomdaka . Ezinye zisetjenziselwa okukhethekileko ezinye okujayelekileko .
55002021	Ngalokho nangabe umuntu uyazihlanza ezintwenezo , uzakuba sisitja esihloniphekileko esinobuphulukelo kumniniso nesilungele yoke imisebenzi emihle .
55002022	Balekela iinkanuko zobutjha , utjhisekele ukulunga , ukukholwa , ithando nokuthula , kanye nalabo ababiza iKosi ngehliziyo emsulwa .
55002023	Iinkulumo zobudlhayela nokuphikisana okunganalwazi ukuphephe ngombana uyazi bona lokho kubanga ukurarana .
55002024	Isisebenzi seKosi asikafaneli sibe nenturhu , kodwana asibe nomusa kibo boke nelisu lokufundisa , sinyamezele ,
55002025	sisole abaphikisana naso ngesizotha , mhlamunye uZimu angahle abaphe ithuba lokuphenduka balazi iqiniso .
55002026	Iye , bangahle baphephe esifini sakaSathana ababanjwe kiso ngokuthunjwa kokwenza intando yakhe .
55003001	Yazi lokhu bona ngemihla yokuphela kuzokufika iinkhathi ezibudisi kwamambala .
55003002	Abantu bazakuba ngabazithandako , abathanda imali , abazikhukhumezako , abazigqajako , abahlambalazako , abangalaleli ababelethi , abangathokoziko , abangakahlanzeki ,
55003003	abanganathando , abangavumi ukubuyisana , abahlebako , abangazigobiko , abakhohlakeleko , abahloye okuhle ,
55003004	abakhaphelako , abawalazelako , abazitjhayako , abathanda injabulo kunobanyana bathande uZimu ;
55003005	banesimilo sokwesaba uZimu khisibe baphika amandla wakhona . Abanjalo ubaphephe .
55003006	Kilabo kunabakhukhutha bangene izindlu bafike bathumbe besifazana abanyariyako , abadiselwa zizono zabo nabaphethwe ziinkanuko ezahlukeneko ;
55003007	bahlala bafundiswa , kodwana abafiki ekulazini iqiniso .
55003008	NjengoJanesi noJambresi bajamelana noMosi , ngokunjalo nalabo bajamelene neqiniso ; kubabantu abanemikhumbulo eyonakeleko , bahlulekile ekukholweni .
55003009	Kodwana angeze bathuthuka ngombana njengendabeni yamadoda amabili la , ubudlhayela babo buzakuba setjhatjhalazini kibo boke .
55003010	Nje-ke wena wayilandela ifundiswami , ukuziphatha kwami , ihloswami yepilo , ukukholwa kwami , ukunyamezela kwami , ithando lami , ukuqinisela kwami ,
55003011	ukuzunywa nokutshwenywa okwangehlela e-Anthiyorhiya , e-Ikhoniyo neListra . Ukuzunywa okunje ngakunyamezelela begodu iKosi yangihlenga kikho koke lokhu .
55003012	Mbala , boke abathanda ukuphila ipilo emsulwa kuKrestu Jesu bazakuzunywa .
55003013	Kodwana iinkhohlakali nabakhohlisi bazakuragela phambili ebumbini , badukisa nabo badukiswa .
55003014	Kodwana wena kakarela kilokho okufundileko nakilokho onesiqiniseko ngakho , ukwazi bona ukufunde kubani .
55003015	Kwebuntwaneni wayazi imitlolo ecwengileko enamandla yokukupha ukuhlakanipha kube kusindiswa ngokukholwa kuKrestu Jesu .
55003016	Yoke imitlolo iphefumulelwe nguZimu , begodu ilungele ukufundisa , ukukhalima , ukunqophisa imitjhapho nokuyala ekulungeni ,
55003017	khona umuntu kaZimu azakufanela bona abe ngolungele ukwenza yoke imisebenzi emihle .
55004001	Ngiyakuyala ngiqinisile phambi kwakaZimu noKrestu Jesu ozakugweba abaphilako nabafileko nangokuvela kokubonakala kwakhe nombuso wakhe , ngithi :
55004002	Tjhumayela ilizwi , ulungele ukulizwakalisa kusikhathi esifaneleko nanyana kungasiso : Sola , ukhalimele , ukhuthaze ngokubafundisa ngesineke esikhulu
55004003	ngombana siyeza isikhathi lapho abantu bangeze bakhambisana khona nefundiso ephilileko . Kunalokho bazozibuthelelela abafundisi kobana banelise ubuzikazikani beendlebe zabo .
55004004	Bazokufulathela iqiniso badlhemadlheme ngemva kweenolwana .
55004005	Kodwana wena zigobe ezintweni zoke , unyamazele ebunzimeni , wenze umsebenzi womvangeli , uphelelisele ukusebenza kwakho .
55004006	Mina-ke sengilungele ukuphalaka njengomhlabelo ; isikhathi sami sokugoduka sesifikile .
55004007	Ngilwile ukulwa okuhle , ngiliqedile ibanga lami , ngilondile ukukholwa .
55004008	Kwanje sengibekelwe isihlohlo sokulunga iKosi emgwebi olungileko ezanginikela sona mhlokho ; kungasingimi kwaphela kodwana nabo boke abalangazelela ukubonakala kwayo .
55004009	Yenza msinyana uze lapha uzongibona
55004010	ngombana uDemasi ngokuthanda zephasi lanamhlanje , ungitjhiyile waya eThesalonika ; uKresikesi uye eGalatiya , uTitosi eDalimathiya .
55004011	NguLukasi kwaphela engihlezi naye . Uthathe uMarkosi uze naye lapha ngombana ulisizo emsebenzinami .
55004012	UThirhikhu ngimthume e-Efesu .
55004013	Nawuzako , ungiphathele isambatho sami engasitjhiya kuKaripo eTrowasi . Yewungiphathele neencwadi zami , khulukhulu imisongo .
55004014	Kambe u-Alekzandra , umkhandi wedzila wangenzela phasi ; iKosi iyombuyisela ngemisebenzakhe .
55004015	Umlemuke nawe ngombana wajamelana khulu namezwi wethu .
55004016	Akakho noyedwa owangisekelako mhlana ngiziphendulela kokuthoma ekundleni , kodwana boke bangisukela ; kwanga lokho angeze kwabalelwa kibo .
55004017	Kodwana iKosi yaba nami yangipha amandla ukuze kumenyezelwe ngami umlayezo ngokupheleleko nabatjhili boke bawuzwe . Ngalokho ngephulwa emlonyeni webhubezi .
55004018	IKosi iyongihlenga ingikhuphe kikho koke okumbi , ingise embuswenayo wezulwini ngiphephile . Akube kiyo iphazimulo ngokungapheliko . Amen .
55004019	Ungilotjhisele kuPriska no-Akhwila kanye nendlu ka-Onesiforu .
55004020	U-Erastu wasala eKorinte , uTrofimu yena ngamtjhiya agula eMiletu .
55004021	Yeke phuthuma uze lapha ubusika bungakangeni ! Bayakulotjhisa abo-Ebhulu noPudesi , uLinusi , uKlawudiya nabo boke abazalwana .
55004022	IKosi ayibe nommoyakho .
56001001	UPowula ikhoboka lakaZimu nompostoli wakaJesu Krestu , ngebanga lokukholwa kwabakhethiweko bakaZimu nangokwazi iqiniso elimayelana nokwesaba uZimu ,
56001002	ethembeni lepilo engapheliko uZimu ongaleyi amala akuthembisa koke kungakathomi ;
56001003	kwathi ngesikhathi esifaneleko wembula ilizwi lakhe ngokumemezela engaphathiswa khona ngomyalo kaZimu uMsindisi wethu .
56001004	KuTitosi umntwanami wamambala ngokukholwa esikuhlanganyeleko soke . Akube kuwe umusa nokuthula okuvela kuZimu uBaba nakuKrestu Jesu uMsindisethu .
56001005	Ngakutjhiya eKrete ngehloso yokobana uhlele okuseleko ngokufaneleko , ukhethe abaphathi bebandla kiyo yoke imizi , njengombana ngakuyala :
56001006	kube mumuntu ongasolekiko , onomfazi munye , onabantwana abakholwako nabangasoleki ngobukhohlakali nokungezwa ;
56001007	ngombana umbonisi njengomphathi weendaba zakaZimu kufanele angasoleki , angazigqaji , angapheli ihliziyo , angabi sidakwa , angabi ngosisilwi nomarhamaru ;
56001008	kunalokho kufanele abe ngophatha kuhle abayeni , othanda okulungileko , oziphethe kuhle , oqotho , ohlanzekileko nozikhalimako .
56001009	Kufanele akakarele aqinise elizwini elithembekileko ngokwefundiso ukuze akwazi ukutjhumayela ngefundiso ehle , ahlule abaphikisana nayo ,
56001010	njengombana babanengi abangalaleliko nabakhuluma ilize begodu ababaluthi , khulukhulu labo ekungebokusoka .
56001011	Kufuze bathuliswe ngombana badanisa imindeni ngokufundisa okungakafaneli ngebanga lenzuzo embi .
56001012	Omunye wabo ogade amphorofidi wekhabo wathi : “ AmaKrete anamanga ngaso soke isikhathi , aziinlwana eziziinkhohlakali , aziinrhiribedeli ezimavila . ”
56001013	Ubufakazobo buliqiniso . Ngebangeli kumele ubakhalime msinyana , khona bazakuba nokukholwa okuthe tjha ,
56001014	bangalaleli iinolwana zamaJuda namkha imiyalo yalabo abadela iqiniso .
56001015	Kwabahlanzekileko koke kuhlanzekile , kodwana akukho okuhlanzekileko kwabakhohlakeleko nabangakholwako ngombana iingqondo zabo nemikhumbulwabo vele yonakele .
56001016	Bazitjhaya sengathi bayamazi uZimu kodwana ngezenzo zabo bayamlandula . Bayanyenyisa , abezwa , abakalungeli ukwenza nanyana yini elungileko .
56002001	Kodwana nakunguwe , fundisa okukhambisana nesifundo esifaneleko .
56002002	Tjela amadoda amadala bona abe nesizotha , ahlonipheke , abe ngabhadlileko , azwisiseke ekukholweni okuphilileko , ethandweni nekunyamezeleni .
56002003	Ngokunjalo fundisa abafazi abadala bona baziphathe ngokuhlonipheka okuletha ukucwenga , bangabi ngabahlebako namkha amakhobokakazi wewayini , kodwana ababe ngabafundisa okuhle
56002004	ukuze bakwazi ukukhuthaza abomalukazana ukuthanda amadodabo nabantwababo ,
56002005	bazibambe , babe msulwa , baphathe kuhle imizabo , babe nesisa , bathobele abayeni babo ukuze ilizwi lakaZimu lingarhubutjhwa .
56002006	Ngokunjalo khuthaza amasokana bona azibambe .
56002007	Wena-ke zibonakalise kikho koke usibonelo semisebenzi emihle ; ekufundiseni kwakho ubonise ubuqotho nokuncama ,
56002008	ube nekulumo ephilileko engeze yasoleka ukuze kuthi nanyana ngubani omjamelani adane kungabi nalitho elimbi angalitjho ngathi .
56002009	Fundisa iinceku kobona zithobele abanikazi , zibenzele okubathokozisako kikho koke , zingaphikisani nabo ,
56002010	zingabebeli kodwana zikhombise ukuthembeka okupheleleko ukuze kuthi ezintweni zoke zihlobise ifundiso kaZimu uMsindisi wethu .
56002011	Umusa kaZimu ubonakalisiwe ukuletha isindiso kibo boke .
56002012	Usifundisa bona sihloboke ubumbi neenkanuko zephasi , siphile ngokuziphatha kuhle , ngokulunga nangokwesaba uZimu esikhathini sanamhlanje .
56002013	Iye , lokho sikwenze nasilokhu sisalindele ithemba elibusisiweko nokwambulwa kwephazimulo kaZimethu omkhulu noMsindisi wethu uJesu Krestu ,
56002014	owazinikela ngebanga lethu ukuze asihlenge ekukhohlakaleni koke , azihlambululele abantu bakhe abatjhisekela imisebenzi emihle .
56002015	Fundisa izintwezo ; ukhuthaze bewukhalime ngegunya loke . Akungabikhona namunye okunyazako .
56003001	Bakhumbuze bona bathobele ababusi neemphathimandla , babe ngabalalelako bebazimisele emisebenzini yoke emihle ,
56003002	bangakhulumi kumbi nanyana kubani ; bangabi zizilwi kodwana babe ngabathobekileko , bakhombise ukuba nommoya ophasi komunye nomunye .
56003003	Nathi ngokwethu khesaba ziindlhayela , saba mahlongandlebe , sadukiswa , saba makhoboka wemihlobohlobo yeenkanuko nokuzithokozisa . Saphila ebumbini nemoneni , sahloywa nathi sahloya abanye .
56003004	Kodwana lokha ukulunga nethando lakaZimu uMsindisethu nalibonakaliswako ,
56003005	wasisindisa , ingasi ngebanga lemisebenzi yokulunga esiyenzileko , kodwana ngebanga lomusa wakhe , ngokuhlanjwa kokuzalwa butjha nokuvuselelwa ngoMoya oCwengileko ,
56003006	othelwe phezu kwethu ngobunengi ngoJesu Krestu uMsindisi wethu
56003007	ukuze kuthi sesilungisisiwe ngomusa wakhe , sibe ziindlalifa ngokwethemba lokuphila okungapheliko .
56003008	Liqinisile ilizwi leli . Ngithanda bona ugandelele ezintweni lezi khona kuzakuthi labo abakholwa kuZimu bayelele ukuzinikela ekwenzeni imisebenzi emihle . Izinto lezo zihle begodu zilisizo kibo boke .
56003009	Kodwana gegeda iimpikiswano zobudlhayela , imilando yokubelethana kanye nokusolana ngomthetho ngombana lokho akusizi begodu kulilize .
56003010	Umuntu obanga ukuhlukana emva kobana sele elulekwe kanye namkha kabili umale
56003011	ngombana uyazi bona onjalo uphambukile , wonakele sele azigwebe yena .
56003012	Lokha nangithumela kuwe u-Arithema namkha uThikiku , yiza msinyana kimi eNikhopholi ngombana ngizimisele ukudlela ubusika lapho .
56003013	Linga ngamandlakho woke uthumele umjameli uZena no-Apholo utjheje bona bangatlhogi ilitho endleleni .
56003014	Abantu bethu kufanele bafunde ukuzinikela ekwenzeni imisebenzi emihle , khona bazakwazi ukusiza lapho kuhlongeka khona , bangabi ngabanganazo iinthelo .
56003015	Boke abanami lapha bayakulotjhisa . Lotjhisa abasithandako ekukholweni .
57001001	UPowula osibotjhwa sakaKrestu Jesu noThimothi umzalwana wethu , kuFilimoni isinini sethu esithandekako nosisebenzi kanye nathi ;
57001002	kudade u-Aphiya , ku-Arirhiphusi olibutho kanye nathi kanye nebandleni elingendlinakho :
57001003	Akube kini umusa nokuthula okuvela kuZimu uBaba neKosini uJesu Krestu .
57001004	Ngithokoza uZimu ngeenkhathi zoke lokha nangikukhumbula emithandazwenami
57001005	ngombana ngiyezwa ngethando lakho nokukholwa onakho eKosini uJesu nakibo boke abacwengileko .
57001006	Ngithandaza bona ubudlelwano bakho ekukholweni bube nepumelelo , ube nokuzwisisa okupheleleko ezintweni zoke esinazo kuKrestu .
57001007	Ithando lakho lingilethele ithabo elimangazako nokukhuthazeka ngombana iinhliziyo zabacwengileko zivuselelekile ngawe , mzalwana .
57001008	Ngalokho , nanyana nginesibindi kuKrestu sokukuyala bona wenze okufaneleko ,
57001009	nokho ngebanga lethando ngiyakuncenga . Nje-ke mina Powula njengomuntu osele amdala nosibotjhwa sakaKrestu Jesu njenganje ,
57001010	ngikubawa ngo-Onesimu indodanami engibe nguyise ngesikhathi sokubotjhwa kwami :
57001011	Ngaphambilini gade angasilo isizo kuwe , kodwana manjesi sele alisizo kimi nakuwe .
57001012	Nje-ke ngimthumela bona abuyele kuwe njengomuntu oyihliziywami .
57001013	Bengithanda bona ahlale nami kobana angisize esikhundleni sakho ngesikhathi ngisesesibotjhwa ngebanga levangeli .
57001014	Kodwana angithandi ukwenza ilitho ngaphandle kwemvumo yakho ukuze izenzo zakho ezihle zibe ngezokuzithandela kungabi yinto yokwenziswa .
57001015	Mhlamunye kungebangelo ahlukana nawe isikhatjhana khona azakubuyiselwa kuwe unomphela ,
57001016	angaseselikhoboka kodwana sele angaphezu kwekhoboka , amfowethu othandeka khulukhulu kimi , alo , kangangani-ke kuwe enyameni neKosini .
57001017	Nje-ke nangabe ungithatha njengomhlanganyeli nawe , mamukele njengombana bewuzakwamukela mina .
57001018	Nangabe kukhona akone ngakho , namkha akubamba khona , kubalele kimi lokho .
57001019	Iye , mina Powula , ngitlola ngesandla sami , ngithi : Ngizakuhlawula lokho ! Bengingakathandi ukukukhumbuza bona wena ngokwakho ungibamba ubuwena .
57001020	Iye mfowethu , ngenzela isisa ngebanga leKosi , uvuselele ihliziywami kuKrestu .
57001021	Nginethemba ngokulalela kwakho , ngikutlolela lokhu ngisazi bona uzakwenza ngokungaphezu kwalokho engikubawako .
57001022	Okhunye godu nakhu : Ngilungiselani ilawu labayeni ngombana nginethemba bona ngemithandazo yenu ngizakubuyiselwa kini .
57001023	U-Ephafrasi obotjhwe nami ngebanga lakaKrestu Jesu , uyanilotjhisa ,
57001024	ngokunjalo noMarkosi , u-Aristarirhusi , uDemasi noLukasi ababalingani bami .
57001025	Sengathi umusa weKosi uJesu Krestu ungaba nani noke .
58001001	UZimu wakhuluma ekadeni kibokhokho bethu ngabaphorofidi ngeenkhathi ezinengi nangeendlela ezahlukahlukeneko ,
58001002	kodwana ngemihla yokuphela le ukhulume nathi ngeNdodana ayibeke bona ibe yindlalifa yezinto zoke , yona abumba ngayo izulu nephasi .
58001003	Yona isibonakaliso sephazimulo kaZimu nomfuziselo wamambala wobuyena bakhe ; iphethe izinto zoke ngelizwi layo elinamandla . Lapho sele ikwenzile ukuhlanjululwa kwezono , yahlala ngesigomeni sakaSomandla ezulwini .
58001004	Nje-ke yaba yikulu khulu kuneengilozi njengombana nebizo elizuzileko lilikhulu kunelazo
58001005	ngombana ngiyiphi yeengilozi uZimu akhe atjho kiyo athi : “ Wena uyiNdodanami , namhlanje ngikubelethile , ” “ Ngizakuba nguYise yona izakuba yiNdodanami . ” “ Zoke iingilozi zakaZimu azililotjhe . ” “ Wenza iingilozi zakhe imimoya , iinsebenzi zakhe zibe malangabi womlilo . ” “ Isihlalo sakho , Zimu , ngesanini nanini nokulunga kuzakuba yintonga yobukhosi bakho .
58001006	Godu kwathi lokha uZimu nakaletha izibulo lakhe ephasinapha , wathi : “ Zoke iingilozi zakaZimu azililotjhe . ”
58001007	Nakakhuluma ngeengilozi , uthi : “ Wenza iingilozi zakhe imimoya , iinsebenzi zakhe zibe malangabi womlilo . ”
58001008	Kodwana ngeNdodana uthi : “ Isihlalo sakho , Zimu , ngesanini nanini nokulunga kuzakuba yintonga yobukhosi bakho .
58001009	Uthande ukulunga , wazonda ikohlakalo . Ngalokho-ke Zimu , uZimakho ukuzese ngamafutha wethabo ngaphezu kwabalingani bakho . ” “ Somnini , ekuthomeni wabeka iinsekelo zephasi namazulu amsebenzi wezandla zakho .
58001010	Godu uthi : “ Somnini , ekuthomeni wabeka iinsekelo zephasi namazulu amsebenzi wezandla zakho .
58001011	Zona izintwezo zizakubhubha , kodwana wena ujamile . Iye , zoke zizakuphela njengengubo ;
58001012	uzazibhinca njengesambatho , zitjhuguluke njengengubo . Kodwana wena uzakuhlala unjalo neminyakakho angeze yaphela . ” “ Hlala ngesigomeni sami , kufikela lapha ngenza khona amanabakho abe sinabelo seenyawo zakho ” na ?
58001013	Kodwana ngiyiphi yeengilozi akhe atjho kiyo athi : “ Hlala ngesigomeni sami , kufikela lapha ngenza khona amanabakho abe sinabelo seenyawo zakho ” na ?
58001014	“ Kanti iingilozi azisiyo yoke imimoya elotjhako nethunyelwe bona isize labo abazokuzuza isindiso na ? ”
58002001	Nje-ke kufuze siyelele khulu ngalokho esikuzwileko ukuze singatjhidi kikho .
58002002	Nakube ilizwi elakhulunywa ngeengilozi laqiniseka nokobana esinye nesinye isiphambeko nokungalaleli kwamukela isibetho esifaneleko ,
58002003	alo , thina sizakuphunyurha njani nasithembela isindiso ekulu kangaka na ? Iye , isindiso eyathoma yamenyezelwa yiKosi , yaqiniswa kithi ngilabo abayizwako .
58002004	NoSomnini wafakazela isindiso leyo ngamatshwayo , ngeemangaliso nangemikarisomraro ehlukahlukeneko kanye nangezipho zakaMoya oCwengileko ezabiwe ngokwentando yakhe .
58002005	UZimu azange abeke iphasi elizako nesikhuluma ngalo leli eengilozini .
58002006	Kodwana omunye ufakazile endaweni ethileko wathi : “ Uyini-ke obhubhako bona ungabe umkhumbule , bekayini wephasi bona ungabe umbeke abe mphathi na ?
58002007	Mbala umenze waba ngaphasana kweendalwa zezulu , wamthwesa ukuhlonitjhwa nobukhosi !
58002008	Wamenza waba mphathi womsebenzi wezandla zakho ; wabeka koke ngaphasi kweenyawo zakhe . ”
58002009	Kodwana siyambona uJesu owenziwa waba mncani kuneengilozi kwesikhatjhana ; njenganje sele athweswe isihlohlo esinephazimulo nedumo ngebanga lokubandezeleka kwakhe ngokufa .
58002010	Koke kukhona ngoZimu begodu kungokwakhe . Nje-ke lokha nakaqunta ukurholela inengi labantwana bakhe ephazimulwenakhe kwafaneleka bona enze umsindisi wabo abe ngopheleleko ngokuhlupheka .
58002011	Iye , ngombana loyo ocwengisako nalabo abacwengiswako bamndeni munye . Kungesizathweso uJesu angananhloni zokubabiza bonyana bafowabo ,
58002012	asithi : “ Nje-ke ngizakumemezela ibizo lakho kubafowethu , ngikudumise phakathi kwebandla lamakholwa . ” “ Ngizokuthembela njalo kuZimu . ” “ Nakhu lapha ngikhona nabantwana engabaphiwa nguZimu . ”
58002013	Godu uthi : “ Ngizokuthembela njalo kuZimu . ” Abuye athi : “ Nakhu lapha ngikhona nabantwana engabaphiwa nguZimu . ”
58002014	Njengombana abantwana bahlanganyela inyama neengazi , naye ngokwakhe wahlanganyela khona lokho ukuze kuthi ngokufa kwakhe amchithe loyo ogade anamandla wokufa , okutjho uSathana .
58002015	Wenza lokho bona athukulule boke labo abathi ngesikhathi soke sokuphila kwabo babotjhelelwa ebukhobokeni ngebanga lokwesaba ukufa .
58002016	Kwamambala kuyakhanya bonyana akakezi ukuzokusiza iingilozi , kodwana iinzukulwana zaka-Abrahamu .
58002017	Nje-ke kwamfanela ukuba njengabafowabo kikho koke , khona azakuba mphristi omkhulu onesirhawu nothembekileko emsebenzini kaZimu , abe yihlawulo yokubuyisana kwezono zabantu .
58002018	Njengombana naye ngokwakhe wazizinywa ngalokho ahlupheka ngakho , yeke unamandla wokusiza labo abazizinywako .
58003001	Ngalokho-ke bazalwana abacwengileko , enibahlanganyeli ekubizweni kwezulwini , bekani umkhumbulwenu kuJesu ongumPostoli nomPhristi omkhulu wesivumo sethu .
58003002	Wathembeka kiloyo owamkhethako wambeka njengoMosi owabegade anjalo kiyo yoke indlu kaZimu .
58003003	Nje-ke uJesu kufunyaneke bona ufanele idumo elikhulu kunoMosi ; lokho kunjengombana umakhi wendlu anedumo elikhulu kunendlu ngokwayo .
58003004	Ngileyo naleyo indlu yakhiwe mumakhi wayo , kodwana uZimu umumakhi wakho koke okukhona .
58003005	UMosi bekathembeke njengenceku kiyo yoke indlu yakaZimu bekube bufakazi balokho ebekuzakukhulunywa ngakho esikhathini esizako .
58003006	UKrestu njengeNdodana bekathembekile endlini kaZimu . Thina-ke siyindlu yakhe nangabe sihlala njalo sibambelele ethembeni esizibuka ngalo .
58003007	Yeke , njengombana uMoya oCwengileko uthi : “ Namhlanjesi nanizwa ilizwi lakhe ,
58003008	ningaqinisi iinhliziyo zenu njengeMeriba nanjengelangeni lelo eMasa , erhalawumbeni ,
58003009	lapha aboyihlomkhulu bangizizinya khona nanyana besele babone imisebenzami .
58003010	Iminyaka ematjhumi amane , isizukulwaneso sangikghabhudlha . Nje-ke ngathi , ‘ Sibabantu abaphambene ngehliziyo neendlela zami asiziyeleli . ’
58003011	Ngalokho ngafunga elakeni lami ngathi , ‘ Angeze bangene ekuphumuleni kwami . ’ ”
58003012	Nje-ke bazalwana , tjhejani bona kungabikhona noyedwa wenu onehliziyo embi engakholwako ebangela bonyana ahlubuke kuZimu ophilako .
58003013	Kodwana khuthazanani imihla ngemihla , ije kusathiwa “ namhlanje ” ukuze kungabikhona namunye wenu oqinileko ngebanga lesono esikhohlisako
58003014	ngombana sesibahlanganyeli noKrestu , nangabe kwaphela sibambelela ethembeni lethu bekube sekupheleni .
58003015	Njengombana kuthiwa : “ Namhlanjesi nanizwa ilizwi lakhe , ningaqinisi iinhliziyo zenu njengeMeriba nanjengelangeni lelo eMasa . ”
58003016	Bobani labo abezwa bebamhlubuka na ? Angithi ngilabo boke abakhutjhwa nguMosi eGibhide na ?
58003017	Bobani labo abathukuthelela iminyaka ematjhumi amane na ? Angithi ngilabo abonako , iindumbu zabo zaradlhwa erhalawumbeni ?
58003018	Wafunga kibobani bona angeze bangena ekuphumuleni kwakhe , nakungasi ngilabo ebebanganandlebe na ?
58003019	Nje-ke sesiyabona bonyana bahluleka ukungena ngebanga lokungakholwa kwabo .
58004001	Yeke , njengombana isithembiso sokungena ekuphumuleni kwakhe sisesenjalo , asiyeleleni bonyana kungabikhona noyedwa wenu ozakufunyanwa abhalelwa kufikelela ekuphumuleni
58004002	ngombana nathi satjhunyayezwa ivangeli njengabo . Kodwana ilizwi abalizwako akhange libasize ngombana akhange bakholwe labo ebegade balitjhumayela .
58004003	Nje-ke thina esikholwako siyangena ekuphumuleni njengombana yena uthe : “ Ngafunga elakeni lami ngathi , ‘ Angekhe bangena ekuphumuleni kwami . ’ ” “ Ngelanga lekhomba , waphumula kiwo woke umsebenzakhe . ” “ Angekhe bangena enarheni leyo , inarha ebebayophumula kiyo . ” “ Namhlanje , nanizwa ilizwi lakhe , ningazenzi zibe likhuni iinhliziyo zenu . ”
58004004	Kwenye indawo emitlolweni mayelana nelanga lekhomba kwathiwa : “ Ngelanga lekhomba , waphumula kiwo woke umsebenzakhe . ”
58004005	Kubuye kuthiwe : “ Angekhe bangena enarheni leyo , inarha ebebayophumula kiyo . ”
58004006	Kusabasalele abanye kobana bangene ekuphumuleni nalabo abatjhunyayelwa qangi ivangeli abangazange bangene ngebanga lokungalaleli .
58004007	Yeke usabeke elinye ilanga , ekuthiwa ngalo “ namhlanje ” okwathi ngemva kwesikhathi eside wakhuluma ngoDavida , njengombana besele kukhulunyiwe kwathiwa : “ Namhlanje , nanizwa ilizwi lakhe , ningazenzi zibe likhuni iinhliziyo zenu . ”
58004008	Iye , ngathana uJotjhuwa wabanikela ukuphumula , uZimu ubengekhe akhuluma muva ngelinye ilanga .
58004009	Nje-ke kusabasalele abantu bakaZimu ukuphumula kweSabatha
58004010	ngombana loyo osuke angene ekuphumuleni kwakaZimu , uyaphumula godu nemisebenzinakhe njengoZimu aphumula kweyakhe .
58004011	Nje-ke asikhuthaleleni ukungena ekuphumulenokho ukuze kungabikhona namunye kithi owako ngokulandela isibonelo sokungalaleli kwabo .
58004012	Mbala ilizwi lakaZimu liphilile , linamandla , libukhali kunesabula esika mahlangothi womabili . Lihlaba lingene beliyofika ehlanganweni yomphefumulo nommoya , amalungu nommongo ; likwazi ukuhlukanisa imicabango nemizindlo yehliziyo .
58004013	Akukho nokukodwa okubunjiweko okusithekileko phambi kwakaZimu . Koke kwambuliwe phambi kobuso bakhe , kusemtarini emehlweni waloyo esizaziphendulela kuye .
58004014	Njengombana sinomphristi omkhulu owadabula amazulu , uJesu iNdodana kaZimu , asibambeleleni siqine ekukholweni kwethu esikuvumako
58004015	ngombana asinaye umphristi omkhulu ongakwazi ukuzwelana nobuthakathaka bethu , kodwana ozizinywe ngeendlela zoke njengathi .
58004016	Ngalokho-ke asitjhidele ngesibindi esihlalweni somusa , khona sizakwamukeliswa isirhawu , sizuze umusa , sisizeke ngesikhathi esifaneleko .
58005001	Ngiloyo naloyo umphristi omkhulu okhethwe hlangana nabantu ubekelwe bona abajamele kuZimu , ukunikela iminikelo nemihlabelo yezono .
58005002	Uyakwazi ukunyamezelela ngesisa labo abanganalwazi nabaphambukako njengombana naye ngokwakhe uyabazi ubuthakathaka ;
58005003	kungalokho kufanele bona anikele umhlabelo ngenca yezono zakhe nangenca yezono zabantu .
58005004	Akakho ozikhethela ukuba sesikhundlenesi , kodwana uba kiso ngokubizwa nguZimu njengo-Aroni .
58005005	Ngokunjalo noKrestu azange azinikele idumo ngokuba muphristi omkhulu kodwana waphakanyiswa ngiloyo owathi kuye : “ Wena uyiNdodanami , namhlanje ngikubelethile , ” “ Wena umphristi ngokungapheliko ngokwendlela yakaMalkitsedekhi . ”
58005006	njengombana atjho kwenye indawo wathi : “ Wena umphristi ngokungapheliko ngokwendlela yakaMalkitsedekhi . ”
58005007	Ngesikhathi uJesu asesephasinapha bephele enze imithandazo nokubawela abanye ngesililo esikhulu nangeenyembezi kiloyo ogade anamandla wokumsindisa ekufeni . Begodu bekalalelwa ngombana bekazinikela ngokuzithoba .
58005008	Sengitjho nanyana bekayiNdodana , wafunda ukulalela ngalokho ahlupheka ngakho
58005009	begodu nalapho sele aphelelisiwe , waba mthombo wesindiso wabo boke abamlalelako ,
58005010	bewabekwa nguZimu bona abe mphristi omkhulu ngokwendlela yakaMalkitsedekhi .
58005011	Kusesenokunengi esingakutjho mayelana nalokhu , kodwana kulikhuni ukunihlathululela ngombana nithathela kude ukuzwa .
58005012	Nanyana ngesikhathesi bekufanele ngathana senibafundisi , kodwana nisadinga omunye ozokubuya anifundise godu , anitatayise anithomise phasi kancani eemfundisweni zelizwi lakaZimu . Nisadinga ibisi kunokudla okuqinileko .
58005013	Loyo omunyako usuka asesemntwana , nje-ke akakalemuki ilizwi lokulunga .
58005014	Kodwana ukudla okuqinileko kungokwabakhulileko , asebajayele ukusebenzisa umkhumbulwabo , iye , labo asebanakho ukuhlukanisa okuhle nokumbi .
58006001	Nje-ke asilise iimfundiso zokuthoma ngoKrestu siragele phambili kokuvuthiweko ; singabuyi sithome phasi sibeke isisekelo : ngokuphenduka emisebenzini efileko nokukholwa kuZimu ,
58006002	isifundiso ngokubhajadiswa , ngokubekwa izandla , ngokuvuka kwabafileko nangokugwetjwa isiphelani .
58006003	Sizakwenza lokho uZimu nakavumako .
58006004	Kulikhuni ukubuya baphenduke labo abakhe bakhanyiselwa , banandipha isiphiwo sezulwini , badlelana noMoya oCwengileko ,
58006005	banandipha ubumnandi belizwi lakaZimu namandla wephasi elitjha elizako ,
58006006	nasele khebahlubuka kulikhuni ukubaphendula ngombana ngokuhlubuka kwabo babuye godu bayibethele esiphambanweni iNdodana kaZimu bayithela ngehlazo epepeneneni .
58006007	Ihlabathi emunya amanzi aphele ayinele nemilisa iintjalo ezilisizo kilabo abayilimileko , ibusiswa nguZimu .
58006008	Kodwana nangabe kumila kiyo ameva nekhula , ayinamsebenzi walitho begodu isengozini yokobana inikelelwe nguZimu nesiphelo sayo kutjhiswa ngomlilo .
58006009	Nanyana sikhuluma nje bathandekako , sineqiniso lezinto ezingcono mayelana nani , iye , izinto eziphathelene nokusindiswa .
58006010	UZimu akasuye ongakalungi , angekhe alibale umsebenzi eniwubonakalisileko ngebanga lakhe nisiza abacwengileko njengombana nenza nanjesi .
58006011	Sikhanuka bona omunye nomunye wenu abonakalise ukukhuthala okunjalo ukuze niqinisekise ithemba lenu bekube sekupheleni ;
58006012	ningadondi , kodwana nilingise labo abathi ngokukholwa nangokunyamezela bazuza ilifa lesithembiso .
58006013	Lokha uZimu athembisa u-Abrahamu , wazifunga ngaye ngombana kungekho omkhulu kunaye angamfunga ,
58006014	wathi : “ Kwamambala ngizokubusisa nokukubusisa , ngikwandise khulu . ”
58006015	Ngokunjalo u-Abrahamu ngokunyamezela wazuza isithembiso .
58006016	Kanengi abantu bafunga ngaloyo omkhulu kunabo nesifungo esiqinisa okukhulunyiweko siqeda koke ukuphikisana .
58006017	Ngebanga lokobana uZimu wathanda khulu bona kubakhanyele kamhlophe labo abaziindlalifa zesithembiso , ukungaphenduki kobujamo behloswakhe wabuqinisa ngesifungo .
58006018	Wakwenza lokhu ukuze ngezinto ezimbili lezo ezingaphendukiko angekhe kwenzeke bona aleye amala ; kuthi thina esiphephele kuye sikhuthale ngamandla sibambelele ethembeni elibekwe phambi kwethu .
58006019	Iye , ithembeli sinalo , liliqiniso nobudzimelelo bomphefumulo , kulithemba elingena endaweni ecwenge khulu ngemva kwetjhila lesisitho ,
58006020	lapha uJesu owasandulelako , waba sigijimi sokuthomo esangena lapho ngebanga lethu , sele aba mphristi ngokungapheliko ngokwendlela yakaMalkitsedekhi .
58007001	UMalkitsedekhi lo bekuyikosi yeSalema , amphristi wakaZimu ongoPhezulu . Nguye owahlangabeza u-Abrahamu lokha nakabuya ukuyokubulala amakhosi , bewambusisa ;
58007002	nje-ke u-Abrahamu wamabela kwetjhumi kwakho koke . Kokuthoma , ibizo lakhe litjho , “ ikosi yokulunga ” ; nokuthi ikosi yeSalema okutjho , “ ikosi yokuthula ” .
58007003	Ubenganayise , angananina , anganamndeni , ngitjho namalanga wokuthoma namkha wokuphela kwepilo . UnjengeNdodana kaZimu , uhlala amphristi ngokungapheliko .
58007004	Akhese nibone-ke bonyana bekamkhulu kangangani : U-Abrahamu ukhokho wethu , wamabela okwetjhumi kwalokho akuthumbe epini .
58007005	Ngitjho nalabo abaziinzukulwana zakaLevi abamukela ubuphristi , banomyalo emthethweni wokuthatha kwetjhumi ebantwini , okutjho ebantwini bekhabo , iye , sengitjho nanyana abantu bekhababo baziinzukulwana zaka-Abrahamu .
58007006	Kodwana lo obengabalwa esizukulwaneni sabo , wathatha kwetjhumi ku-Abrahamu bewambusisa loyo owamukela iinthembiso .
58007007	Angekhe kwaphikwa bona omncani ubusiswa ngomkhulu .
58007008	Lapha-ke abamukela kwetjhumi kubabantu abafako , kodwana lapho wamukelwa ngiloyo ofakazelwa bonyana uyaphila .
58007009	Kuhlekuhle kungathiwa noLevi owamukela kwetjhumi , wakhokha kwetjhumi ngenca ka-Abrahamu
58007010	ngombana gade asese sedinini lakakhokho wakhe lokha nakahlangatjezwa nguMalkitsedekhi .
58007011	Nangabe ukupheleliswa kwafunyaneka ngobuphristi bakaLevi njengombana isizwe samukela umthetho ngaphasi kobuphristobu ; bekusadingeke ngani-ke ukukhuluma ngobuphristi obunye obuvuka ngokwendlela kaMalkitsedekhi , kunalobo bendlela ka-Aroni na ?
58007012	Ngombana nangabe kukhona ukuphendulwa kobuphristi , khona-ke kuyafuneka bona kuphendulwe nomthetho .
58007013	Kodwana loyo okukhulunywa izintwezi ngaye , ungowesinye isizwe ekungazange khekube khona noyedwa kiso owakhe walotjha e-aldarini
58007014	ngombana kuyaziwa bona iKosethu isizukulwana sakaJuda , begodu mayelana nesizweso uMosi akazange atjho ilitho ngobuphristi .
58007015	Nje-ke kusemtarini lokha nakuvuka omunye umphristi onjengoMalkitsedekhi ,
58007016	iye , loyo obe mphristi ingasi ngokomyalo weenzukulwana zenyama kodwana ngamandla wepilo engabhubhiko .
58007017	Ngombana kufakazwa ngaye kuthiwa : “ Wena umphristi ngokungapheliko ngokwendlela kaMalkitsedekhi . ” “ USomnini ufungile begodu angeze azisole , wathi , ‘ Wena umphristi ngokungapheliko . ’ ”
58007018	Umthetho omdala wenziwa ilize ngombana gade ubuthakathaka begodu ungasizi .
58007019	Njengombana umthetho ungazange uphelelise ilitho , ngakwelinye ihlangothi kunesingeniso sethemba elingcono ekungalo singatjhidela kuZimu .
58007020	Nokho ithembelo azange libe ngaphandle kwesifungo ngombana abanye ababekwa emsebenzini wobuphristi bangena kiwo ngaphandle kwesifungo ,
58007021	kodwana lo waba mphristi ngaphandle kwesifungo ngebanga laloyo owathi kuye : “ USomnini ufungile begodu angeze azisole , wathi , ‘ Wena umphristi ngokungapheliko . ’ ”
58007022	Ngebanga lalokho uJesu waba siqiniseko sesivumelwano esingcono .
58007023	Nje-ke abaphristabo baba banengi ngesibalo ngebanga lokobana bebaliywa kukufa bona baragele phambili ngomsebenzabo ;
58007024	kodwana uJesu unobuphristi obungapheliko ngombana uphila isiphelani .
58007025	Ngalokho unamandla wokusindisa ngesikhathi soke labo abeza kuZimu ngaye ngombana uhlala njalo abancengela .
58007026	Nje-ke mbala kwasifanela thina bona sibe nomphristi omkhulu onje , ocwengileko , ongasolekiko , onganamphambo , owahlukaniswe kwabazizoni bewaphakanyiswa ngaphezu kwamazulu .
58007027	Ngokuhlukileko kunabanye abaphristi abakhulu , akadingi ukwenza imihlabelo ilanga nelanga , kokuthoma ngebanga lezono zakhe bese kube ngezono zabantu ; yena wakwenza lokho kwaba kanye kibo boke mhlana anikela ukuphila kwakhe .
58007028	Umthetho ubeka abantu ababuthakathaka bona ibe baphristi abakhulu , kodwana ilizwi lesifungo eleza ngemva komthetho , lijamisa iNdodana eyenziwa opheleleko ngokungapheliko .
58008001	Ummongo walokho esikutjhoko ngilokhu : Sinomphristi omkhulu ohlezi ngesigomeni sesihlalo sobukhosi emazulwini ,
58008002	usikhonzi endaweni ecwengileko netendeni lamambala elajanyiswa nguSomnini ingasi mumuntu .
58008003	Ngiloyo naloyo umphristi omkhulu ubekelwe bona anikele ngeminikelo nangemihlabelo . Nje-ke bekufanele bona naye umphristi wethu omkhulu abe nelitho azokunikela ngalo .
58008004	Ngathana bekusephasinapha bekangekhe abe mphristi ngombana bakhona abaphristi abanikela ngeminikelo ngokomthetho .
58008005	Bona balotjha endaweni emfanekiso nesithunzi salokho okusezulwini . Kungakho uMosi ngesikhathi azakwakha itende lesivumelwano , wayalwa kwathiwa : “ Qinisekisa bonyana wenza koke lokhu ngomfanekiso owakhonjiswa wona entabeni . ”
58008006	Kodwana manjesi uJesu wamukela ukulotjha okusezingeni eliphezulu , begodu ngokudluleleko ungumlamuleli wesivumelwano esingcono nesisekelwe phezu kweenthembiso ezingcono .
58008007	Nangathana bekungekho okusolekako esivumelwaneni sokuthoma , kwamambala bekungekhe sisafuneka sesibili .
58008008	Kodwana uZimu uyasisola isizwe sakhe , nakasithi : “ Qalani isikhathi siyeza , lapha ngizakwenza khona isivumelwano esitjha nendlu ka-Israyeli kanye neyakaJuda . Kutjho uSomnini .
58008009	Asizukufana nesivumelwano engasenza naboyise nangibabamba ngesandla kobana ngibakhuphe eGibhide ngombana bona bephula isivumelwano sami , lokha mina nangimphathi wabo . Kutjho uSomnini .
58008010	Nasi isivumelwano engizosenza nendlu ka-Israyeli ngemva kwesikhatheso . Kutjho uSomnini . Ngizakubeka umthethwami emikhumbulwenabo ngiwutlole eenhliziyweni zabo . Ngizakuba nguZimabo , bona babe babantu bami .
58008011	Umuntu angeze asafundisa omunye womphakathi namkha umfowabo athi , ‘ Yazi uSomnini ’ ngombana boke bazabe bangazi , ukusukela komncani ukuya komkhulu . Kutjho uSomnini .
58008012	Mbala ngizakucolela ubukhohlakali babo , ngingasakhumbula icala labo . ”
58008013	Ngokukhuluma athi , “ isivumelwano esitjha ” , wenze bonyana sokuthoma sibe ngesidala ; nje-ke okudala nokulupheleko kuseduze nokunyamalala .
58009001	Nje-ke nesivumelwano sokuthoma besinemithetjhwana obekulotjhwa ngayo ngendaweni ecwengileko .
58009002	Kwakhiwa itende lokuhlanganela ; ngaphakathi kwendawo yalo yokuthoma bekunelithi leembani , itafula nezikwa ezibekwa phambi kwakaZimu , leyo bekuyindawo ecwenge khulu .
58009003	Ngemva kwerharideni lesibili bekukhona indawo okuthiwa yindawo ecwenge khulu .
58009004	Ngaphakathi kwayo bekukhona i-aldari legolide lokutjhisela itjhwalo nomfaji wesivumelwano otshidzwe woke ngegolide . Ngaphakathi kwawo bekubulungwe umjeka ophethe imana , intonga ka-Aroni eyakhe yahluma amakari nomqebethu wesivumelwano .
58009005	Ngaphezu komfaji bekunamakerubhi wephazimulo engamele isihlalo somusa . Okwanje asikwazi ukukhuluma ngokugcweleko ngezintwezi .
58009006	Ngokunjalo , lokha koke sele kuhlelekile ngendlela le , abaphristi bangena njalonjalo ngengcenyeni yokuthoma yetende lokuhlanganela bona benze umsebenzabo wokulotjha .
58009007	Kodwana engcenyeni yesibili kungena kwaphela umphristi omkhulu kanye ngomnyaka ; akangeni ngaphandle kokuthatha iingazi anikela ngazo mayelana naye nangenca yezono ezenziwe babantu ngephoso .
58009008	Ngalokhu uMoya oCwengileko utjengisa bona indlela yokungena endaweni ecwenge khulu ayikavuleki , mlunga ingcenye yokuthoma yetende isajamile .
58009009	Lokho kumfanekiso wesikhathesi , ekutjengiswa ngakho bona iminikelo nemihlabelo enikelweko azange iphelelise isazelo somlotjhi .
58009010	Kodwana beyiphathelene nokudla nokusela kanye nemihlobohlobo yokuhlambuluka ekuziimiso ezimalungana nomzimba bekube sikhathi sehlelo elitjha .
58009011	UKrestu selafikile njengomphristi omkhulu wezinto ezihle esele zikhona , wangena ngetendeni elikhulu neliphelele ukudlula , elingakenziwa ngezandla okutjho elingasilo lalokhu okudaliweko .
58009012	Wangena kwaba kanye kwaphela endaweni ecwenge khulu , kungasi ngeengazi zeembuzi namathole , kodwana ngeengazi zakhe ngokwazo wasizuzela ukuhlengwa okungapheliko .
58009013	Iingazi zeembuzi nezeenkomo kanye nokufafazwa ngomlotha wethokazi elitjhisiweko kuhlambulula labo abasilaphazweko ukuze babe ngabahlwengileko ngokomzimba .
58009014	Khulu kangangani-ke iingazi zakaKrestu owazinikela ngokwakhe kuZimu ngoMoya oCwengileko wesiphelani anganamphambo , zizakuhlanza isazelo sethu emisebenzini efileko ukuze silotjhe uZimu ophilako .
58009015	Ngalokho uKrestu umlamuleli wesivumelwano esitjha ukuze kuthi labo ababiziweko bamukele isithembiso selifa elingapheliko . Nje-ke ukufa kwakhe kwenzeke ukuze abahlenge eemphambekweni zesivumelwano sokuthoma .
58009016	Lapha kunencwadi yelifa , kufanele kube khona ubufakazi bokufa kwaloyo owayitlolako
58009017	ngombana incwadi yelifa isebenza kwaphela nasele kubhujiwe ngebanga lokobana ayisebenzi nakube loyo owayitlolako usaphila .
58009018	Kungalokho nesivumelwano sokuthoma singazange sajanyiswa kungakaphalazwa iingazi .
58009019	UMosi sele amemezele woke umyalo womthetho ebantwini boke , wathatha iingazi zamathole neembuzi , amanzi , uboya obububende nehisopi wafafaza umsongo wencwadi ngokwawo nabantu boke ,
58009020	asithi : “ Qalani , lezi ziingazi zesivumelwano uZimu anijamisele sona . ”
58009021	Ngokunjalo uMosi wafafaza iingazi etendeni lokuhlanganela nakizo zoke izinto ezisetjenziswa kilo .
58009022	Ukuya ngokomthetho pheze zoke izinto zihlanjululwa ngeengazi , ngaphandle kokuphalaka kweengazi akukho ukulitjalelwa kwezono .
58009023	Ngokunjalo bekufanele bona imifanekiso yezinto zezulwini ihlanjululwe ngalokho . Kodwana izinto zezulwini zifuna imihlabelo engcono kunaleya
58009024	ngombana uKrestu azange angene endaweni ecwengileko eyakhiwe ngezandla zabantu emfanekiso nje waleyo ekungiyo , kodwana wangena ezulwini ngokwalo , khona azasijamela phambi kwakaZimu .
58009025	Yena azange azinikele kanenginengi njengomphristi omkhulu lokha nakangena endaweni ecwengileko iminyaka ngeminyaka neengazi ezingasizo zakhe .
58009026	Ngathana bekunjalo bekufanele ahlupheke kanenginengi kusukela ekusekelweni kwephasi . Kodwana ubonakaliswe kanye kwaphela ekupheleni kwesikhathi bona asuse izono ngokuzinikela kwakhe .
58009027	Njengombana kujanyisiwe bona abantu bafe kanye , emva kwalokho kube kugwetjwa ,
58009028	nje-ke noKrestu sele anikelwe kanye kobana athwale izono zabanengi , uzakubuye abonakale kwesibili , angakezi bonyana uzokuthwala isono kodwana ukusindisa labo abamlindeleko .
58010001	Njengombana umthetho unesithunzi sezinto ezihle ezizako , ungasibo ubujamo bamambala bazo izintwezo , angeze ngayo leyo mihlabelo enikelwa mlibe qobe mnyaka ilungisise labo abatjhidelako .
58010002	Nangathana bekungasinjalo , beyingeze yaliswa bona ingasanikelwa na ? Lokho kutjho bona abalotjhi bebazobe bahlanjululwe kwaba kanye bangasenaso isazelo sesono .
58010003	Kodwana kunalokho imihlabelo leyo isikhumbuzo sesono umnyaka nomnyaka
58010004	ngombana akwenzeki bona iingazi zeenkunzi nezeembuzi zisuse izono .
58010005	Ngesizathweso uKrestu nakafika ephasinapha wathi : “ Imihlabelo neminikelo yeenthoro awuyithokozeli ; kodwana ungilungisele umzimba ;
58010006	iye , imihlabelo yokutjhiswa neyehlambululo awuyibizi .
58010007	Nje-ke ngithe , ‘ Qala , ngizile njengombana ngitlolelwe njalo emsongweni . Ngiyathanda ukwenza intandwakho Zimami . ’ ”
58010008	Kokuthoma uthe : “ Imihlabelo neminikelo , iye , iminikelo yokutjhiswa neyesono azange uyibize namkha uthokoze ngayo . ” Yona inikelwa ngokuya ngokomthetho .
58010009	Godu uthe : “ Qala ngize bona ngizokwenza intando yakho . ” Ususe kokuthoma kobana ajamise kwesibili .
58010010	Kungentando yakhe leyo sicwengisiwe kwaba kanye ngomnikelo womzimba kaJesu Krestu .
58010011	Ngiloyo naloyo umphristi ujama emsebenzinakhe ilanga nelanga , anikela kanenginengi yona iminikelo leyo engasoze yasusa izono .
58010012	Kodwana uKrestu sele anikele kwaba kanye ngomhlabelo owodwa ngebanga lezono , wahlala ngesidleni sakaZimu .
58010013	Kusukela kwangesikhatheso ulindele izitha zakhe bonyana zenziwe sinabelo seenyawo zakhe
58010014	ngombana ngomhlabelo owodwa uphelelise boke abahlanjululweko .
58010015	Godu uMoya oCwengileko ufakaza kithi ngalokho ; kokuthoma uthi :
58010016	“ Nasi isivumelwano engizasenza nabo ngemva kwesikhatheso ; ngizakubeka umthethwami emikhumbulwenabo , ngiwutlole eenhliziyweni zabo . Kutjho uSomnini . ” “ Mbala ngizakucolela ubukhohlakali babo , ngingasakhumbula icala labo . ”
58010017	Godu ungezelela ngokuthi : “ Mbala ngizakucolela ubukhohlakali babo , ngingasakhumbula icala labo . ”
58010018	Lapha kunokulitjalelwa kwalokho , akusekho umhlabelo wesono .
58010019	Ngalokho bazalwana , njengombana sinesiqiniseko sokungangena endaweni ecwengileko ngeengazi zakaJesu ,
58010020	ngendlela etja nephilako asivulela yona ngetjhila elisithileko okutjho ngenyama yakhe ,
58010021	begodu njengombana sinomphristi omkhulu wendlu kaZimu ,
58010022	asibandameleni ngehliziyo eqinisileko , ngethemba elipheleleko lokukholwa ; iinhliziyo zethu zifafaziwe esazelweni esimbi nemizimba yethu ihlanzwe ngamanzi ahlanzekileko .
58010023	Nje-ke asibambisiseni ethembeni lokukholwa kwethu esikuvumako ngaphandle kokuzaza ngombana uthembekile loyo othembisileko .
58010024	Asitjhejeni bona singakhuthazana njani ethandweni nemisebenzini emihle ;
58010025	singakudeli ukuhlangana njengombana kunjalo kwabanye ; kodwana asikhuthazaneni omunye nomunye , khulukhulu njengombana nibona bonyana ilanga selitjhidele .
58010026	Nakube siyakhunyalala siraga ngokona emva kokobana sesamukele ukwazi kweqiniso , awusekho umhlabelo wokuhlawulela izono ,
58010027	kwaphela ukulindela ukugwetjwa okusabekako nobukhali bomlilo obuzakuqothula amaphikakani .
58010028	Odelela umthetho kaMosi uzakufa ngaphandle kokurhawukelwa ngabofakazi ababili namkha abathathu .
58010029	Alo , ucabanga bona uzakuhlunguphazwa kangangani loyo oqalela phasi iNdodana kaZimu , athi iingazi zesivumelwano ezimcwengisako zisilaphele abuye ahlambalaze noMoya womusa na ?
58010030	Ngombana siyamazi loyo owathi : “ Ukubuyiselela kungokwami ; ngimi ozakubuyisela . ” “ USomnini uzakugweba isizwe sakhe . ”
58010031	Kuyinto esabekako ukuwela esandleni sakaZimu ophilako .
58010032	Khumbulani amalanga waphambilini , ekwathi senikhanyiselwe , naqinisela ebunzimeni obukhulu beenhlupheko .
58010033	Ngesinye isikhathi vane phele kubukiswe ngani emtarini nibandezelekile ; kesinye isikhathi nibahlanganyeli nalabo abaphathwa njalo .
58010034	Nazwelana nalabo ababotjhiweko ; nakhonapho navuma ukumukwa ipahla yenu ngokwazi bona nina ninepahla engcono ehlala unomphelo .
58010035	Nje-ke ningaphelelwa lithemba lenu , linomvuzo omkhulu .
58010036	Nidinga ukunyamezela khona kuzakuthi senenze intando kaZimu , namukele isithembiso :
58010037	Ngombana sekusikhatjhana esifitjhani , “ ozako uyeza , angekhe ariyade .
58010038	Olungileko wami uzakuphila ngokukholwa ; kodwana nangabe uhlehlela emuva ; umphefumulwami awuzukuthokoza ngaye . ”
58010039	Kodwana thina asisibo abahlehlela emuva babhujiswe , kodwana sihlangana nalabo abakholwako basindiswe .
58011001	Nje-ke ukukholwa kukuqiniseka ngezinto esinethemba ngazo , kuliqiniso ngalokho esingakuboniko .
58011002	Ngakho abokhokho bamukela ubufakazi obuhle .
58011003	Iye , ngokukholwa sizwisisa bona iphasi labunjwa ngelizwi lakaZimu , nokobana lokho okubonwako kwabunjwa ngezinto ezibonwako .
58011004	Ngokukholwa u-Abela wanikela kuZimu ngomhlabelo owamukelekako ukudlula wakaKayini . Ngalokho wafakazelwa bona ulungile noZimu ngokwakhe wafakaza ngokwamukela iminikelo yakhe ; yeke ngokukholwa usakhuluma nanyana aselafa .
58011005	Ngokukholwa u-Inogo wenyuswa ukuze angaboni ukufa . Akazange asabonwa ngombana uZimu gade asele amthethe . Nje-ke ufakazelwa bonyana angakathathwa bekathokozise uZimu .
58011006	Kodwana ngaphandle kokukholwa akwenzeki ukumthokozisa uZimu ngombana loyo otjhidela kuZimu kufanele akholwe bona ukhona nokobanyana uyabavuza labo abamfunako .
58011007	Ngokukholwa uNowa asele ayeleliswe nguZimu mayelana nesehlakalo ebe singakabonakali , wamukela isiyeleliso wakha umkhumbi ukuze asindise indlu yakhe . Ngalokho wenza iphasi libe nomlandu , wabe waba yindlalifa yokulunga ngokukholwa .
58011008	Ngokukholwa u-Abrahamu walalela lokha nakabizwako bona aphume aye endaweni ebe azoyamukeliswa njengelifa ; nje-ke waphuma angazi lapha aya khona .
58011009	Ngokukholwa wahlala isikhatjhana enarheni yesithembiso njengomqhamuka : Aphila ematendeni njengombana kwenza u-Isaka noJakopo ebebaziindlalifa zesithembisweso kanye naye
58011010	ngombana bekalindele umuzi oneensekelo , umakhi nomenzi wawo kunguZimu .
58011011	Ngokukholwa u-Abrahamu wafumana amandla wokubeletha selaluphele nanyana uSara umkakhe bekayinyumba ngombana bekasazi bonyana wethembekile othembisako .
58011012	Ngalokho , ngomuntu munye nanyana besele kumlunga afile , kwabelethwa iinzukulwana ezinengi njengeenkwekwezi zezulu nanjengetjhwabatjhwaba yelwandle engabalekiko .
58011013	Boke laba bafa basekukholweni bangazange bamukeliswe ebebakuthenjisiweko , kodwana bakubona bathokoza ngakho kusesekude nabo . Iye , bebavumile bona bamiqhamuka neenkhonzi ephasini .
58011014	Abantu abakhuluma ngendlela le , bayatjengisa bona bafuna iphasi elingelabo .
58011015	Nangathana bebahlala bakhumbula inarha abaphuma kiyo , bebazakuba nethuba lokubuyela emva .
58011016	Kunalokho bebakhanukela iphasi elingcono , okutjho lezulwini . Yeke uZimu akananhloni ukubizwa bona unguyisabo ngombana ubalungisele umuzi .
58011017	Ngokukholwa u-Abrahamu nakazizinywako , wanikela ngendodanakhe u-Isaka . Iye , loyo owamukela isithembiso walungela ukunikela indodanakhe ekukuphela kwayo ,
58011018	loyo okwathiwa ngaye : “ Iinzukulwana zakho zizokuthiyelelwa ngo-Isaka . ”
58011019	U-Abrahamu bekasazi bona uZimu uyabavusa nabafileko , kungalokho ngokulinganisa ngekulumo , wamukela u-Isaka njengobuya ekufeni .
58011020	Ngokukholwa u-Isaka wabusisa uJakopo no-Esewu mayelana nelikusasa labo .
58011021	Ngokukholwa uJakopo sele azokufa wabusisa leyo naleyo yamadodana kaJosefa ; wakhothama ngokulotjha adzimelele ngedondolo lakhe ebekaliphethe .
58011022	Ngokukholwa uJosefa asele azakwenyuka , wakhuluma ngokufuduka kwaka-Israyeli eGibhide bewalayeza ngokungcwatjwa kwakhe .
58011023	Ngokukholwa uMosi asele abelethiwe , wafihlwa babelethi bakhe iinyanga ezintathu ngombana babona bonyana umntwana obekamuhle ; begodu azange bawesabe umyalo obekwe yikosi .
58011024	Ngokukholwa uMosi aselakhulile wala bona kuthiwe uyindodana yendodakazi kaFaro ,
58011025	kunalokho wenyula ukuphathwa makghwakghwa nabantu bakaZimu kunobanyana athabe isikhatjhana esonweni .
58011026	Bekasithi ukuthukwa ngebanga lakaKrestu kumnono omkhulu kunamafa weGibhide ngombana gade aqale umvuzo ozako ngaphambili .
58011027	Ngokukholwa wayitjhiya iGibhide angesabi ilaka lekosi ngombana waphikelela sengathi uyambona ongabonwako .
58011028	Ngokukholwa wajamisa iPhasika nokufafaza ngeengazi ukuze umbhubhisi angathinti amazibulo .
58011029	Ngokukholwa bakwa-Israyeli beyama ilwandle loMgaba sengathi bakhamba ehlabathini eyomileko , okwathi lokha amaGibhide athi alinga ukweyama , atjhingela .
58011030	Ngokukholwa imithangala yeJerikho yawa ngemva kobana isele izonjelezwe amalanga alikhomba .
58011031	Ngokukholwa ingwadla enguRarhabi ayizange ibhubhe nalabo abangakhange bakholwa ngombana yamukela kuhle iinhloli .
58011032	Ngingaraga ngithini ? Asisekho isikhathi sokukhuluma ngoGidiyoni , uBharaki , uSamsoni , uJafta , uDavida , uSamyela nabaphorofidi ,
58011033	okwathi ngokukholwa bahlula imibuso , benza ukulunga , bamukela iinthembiso bavala imilomo yamabhubezi ,
58011034	bacima imililo evutha ngamandla , baphunyurha etlobeni yesabula , bazuza amandla ebuthakathakeni , baba ziingorho epini namabutho wabarhali abhebhula iinthende .
58011035	Ngokukholwa besifazana babuye babuyiselwa iinhlobo ngokuvuswa ekufeni . Abanye bahlunguphazwa , akhange bavume ukuthukululwa ukuze bazuze ukuvuka okuhle .
58011036	Abanye bahlunguphazwa ngokuphoqwa nokurithwa , iye , ngitjho nangokubotjhwa nokudlhunywa ngeenkhungweni .
58011037	Bakghadlhwa ngamatje , baphadlhulwa kabili , babulawa ngesabula . Bazulazula bembethe iinkhumba zezimvu nezeembuzi . Bebahlubule , bazwiswa ubuhlungu , bahlukunyezwa .
58011038	Iphasi belingakabafaneli ; bandinda emarhalawumbeni neentabeni , emikghotheni nemadongeni wephasi .
58011039	Boke labo nanyana kufakazwa kuhle ngabo ngokukholwa , azange bamukele ngesikhatheso lokho ebebathenjiswe khona
58011040	ngombana uZimu gade sele asibonelele ngokuhle ukuze ngaphandle kwethu bangapheleliswa .
58012001	Ngalokho , njengombana sizonjelezwe lilifu elingaka labofakazi , asilahleni koke okudisibezako , ngitjho nesono esisinamathele kangaka , sigijime ibanga esibekelwe lona ngokubekezela ;
58012002	siqale kuJesu umthomisi nomphelelisi wokukholwa kwethu , okwathi esikhundleni setokozo ebe ibekwe phambi kwakhe , wanyamezelela isiphambano angakhathaleli ukurhubutjhwa ; uhlezi ngesidleni sesihlalo sobukhosi sakaZimu .
58012003	Myeleleni loyo owanyamezelela ukuphikiswa kangaka zizoni , khona iinhliziyo zenu zingazukudana namkha niphelelwe lithemba .
58012004	Ekujamelaneni kwenu nesono , anikalwi bekube sekuthulukeni kweengazi .
58012005	Kumbe senikhohlwe umyalo onikhuthaza njengabantwana , othi : “ Ndodanami , unganyazi ukuyala kwakaSomnini , ungapheli amandla nakukhalimelako
58012006	ngombana uSomnini ubetha loyo amthandako , ahlunguphaze leyo naleyo indodana ayithandako . ”
58012007	Nyamezelelani ukukhalinywa ; uZimu uniphatha njengabantwana : Konje ukhona umntwana ongakhalinywa nguyise na ?
58012008	Nakube anikhalinyelwa njengabo boke abakhalinywako , khona nimavezandlebe , anisibo abantwana bangekhaya .
58012009	Ngaphezu kwalokho , sibe nabobaba bephaseli abasikhalimeleko sabahlonipha ; alo , kufuze sizithobe kangangani-ke kuBaba wemiphefumulwethu bona siphile na ?
58012010	Abobaba bethu basikhalimela kwesikhatjhana njengombana babona kufanele , kodwana uZimu usikhalimela kobana kusizeke thina , iye , sihlanganyele naye ekucwengeni kwakhe .
58012011	Okwanje ukukhalinywa kubonakala kubuhlungu kunokuthokoza , kodwana emva kwalokho kuhloma iinthelo zokulunga kilabo ababandulwe ngikho .
58012012	Ngalokho qinisani izandla zenu ezibuthakathaka namadolwenu agedlako ,
58012013	nenzele iinyawo zenu imizila enqophileko ukuze nosigoga angatshinyeki kodwana aqinelele .
58012014	Phikelelani bona nihlalisane ngokuthula nabantu boke kanti godu nibe nokucwengeka ngombana onganakho lokho angeze ambona uSomnini .
58012015	Tjhejani bona kungabikhona osalelako ekufunyaneni umusa kaZimu ukuze kungamili umrabhu obabako obanga ukonakala begodu kusilaphale abanengi ngawo .
58012016	Godu tjhejani bona kungabikhona oziphatha kumbi namkha onganandaba njengo-Esewu , owathengisa ubuzibulo bakhe ngokudla kwesikhatjhana sinye .
58012017	Niyazi bona kwathi muva lokha nakafuna ukuba yindlalifa yokubusiswa , waphayelwa ngeqadi ngombana gade angekhe asaphendula umkhumbulo kayise , sengitjho nanyana gade afisa lokho ngokuchiphiza iinyembezi .
58012018	Anikezi kilokho eningakuthinta , okumlilo ovuthako , ubumnyama , isikhwitjhikhwitjhi nesiwuruwuru ,
58012019	nalapho kulila khona ipalapala nelizwini ekuthi lokha nalikhulumako lenze abalizwako bancenge bona kungasabi nelinye elikhulunywa kibo
58012020	ngombana gade bangekhe bakujamele ebekutjhiwo ngilo bona : “ Ngitjho nanyana kungaba silwana esithinta intaba le , asikhandwe ngamatje sibulawe . ”
58012021	Mbala , umbono loyo bewesabeka kangokuthi uMosi wabe wathi : “ Ngiyahlengezela ngevalo . ”
58012022	Kodwana nina nize entabeni yeZiyoni nemzini wakaZimu ophilako , iJerusalema lezulwini nemgidini wewoma leengilozi ,
58012023	iye , nize ebandleni lamazibulo atloliswe ezulwini , kumgwebi onguZimu wabo boke , emiphefumulweni yabantu abalungisisiweko ,
58012024	ngitjho nakuJesu omlamuleli wesivumelwano esitjha nekufafazweni kweengazi ezikhuluma amezwi womusa kunezikaKayini .
58012025	Tjhejani-ke bona ningamfulatheli okhulumako ngombana nakube azange baphunyurhe labo abafulathela loyo owabayelelisako asephasinapha , khulu kangangani nakube sidela loyo osiyelelisa asezulwini ?
58012026	Ngesikhatheso ilizwi lakhe lasikinya iphasi , kodwana kwanjesi uthembisile wathi : “ Ngizokubuya godu ngisikinye kungabi liphasi nje kwaphela kodwana nezulu imbala . ”
58012027	Lokho kokuthi : “ Ngizokubuya godu ” kuphawula ukususa lokho okusikinywako , okutjho okudaliweko ukuze kuthi lokho okungekhe kwasikinywa kusale kujame njalo .
58012028	Yeke asithokozeni ngokwamukeliswa umbuso ongekhe wasikinywa , ngalokho asinikeleni kuZimu ukulotjha okwamukelekako ngehlonipho nangokwesaba
58012029	ngombana uZimethu umlilo oqothulako .
58013001	Aliragele phambili ithando lokuzwana .
58013002	Ningalibali ukwamukela abayeni ngombana ngokwenza njalo abanye bangenisa iingilozi bangalemuki .
58013003	Khumbulani labo ababotjhiweko , kube sengathi nani nibotjhwe kanye nabo , iye , nalabo abaphethwe kumbi ngombana nani nisesemzimbeni lo .
58013004	Ukuthathana akuhlonitjhwe ngibo boke , umseme ungasilaphazwa ngombana iinhlobongi neengwadla uZimu uzozigweba .
58013005	Zilondeni ningabi marhamaru kodwana yaneliswani ngeninakho ngombana wathi : “ Angekhe nganitjhiya namkha nganilahla . ”
58013006	Ngalokho singatjho ngesibindi sithi : “ USomnini umsizi wami , angeze ngesaba ; umuntu angangenzani na ? ”
58013007	Khumbulani abarholi benu , okutjho labo abakhuluma ilizwi lakaZimu kini ; nikhumbule isiphetho sepilo abayiphilileko , nilingise ukukholwa kwabo .
58013008	UJesu Krestu unguye izolo , namhlanje nanini nanini .
58013009	Ningaluthwa ziimfundiso ezingaziwako nezimihlobohlobo ngombana kuhle bona ihliziyo iqiniswe ngomusa ingasi ngokulandela imithetho yokudla , ekuyinto engazange ibasize ngalitho abayilandelako .
58013010	Thina sine-aldari , labo abalotjha etendeni lokuhlanganela abanalungelo lokudla kilo
58013011	ngombana iindumbu zeenlwana lezo iingazi zazo ezingeniswa endaweni ecwengileko mphristi omkhulu njengomhlabelo wesono zitjhiselwa ngaphandle kwekampa .
58013012	Ngokunjalo-ke noJesu naye wahlunguphazwa ngaphandle kwesango ukuze acwengise abantu ngeengazi zakhe .
58013013	Ngalokho asiye kuye ngaphandle komuzi , sifese sithwale ihlazo alinyamezelelako !
58013014	Lokho kungombana lapha asinawo umuzi ojame ngokungapheliko , kodwana siqale umuzi ozako .
58013015	Nje-ke ngaye , asinikeleni umhlabelo wokudumisa kuZimu , okutjho iinthelo zeembhena ezivuma ibizo lakaJesu .
58013016	Ningalibali kukwenza okuhle kwabanye nokwabelana ngombana iminikelo enjalo uZimu uyayithabela .
58013017	Lalelani abarholi benu nibathobele ngombana bahlala njalo beluse imiphefumulwenu njengabantu abazazilanda ngayo . Nje-ke abenze umsebenzabo ngokuthaba kungabi ngokunyama ngombana lokho angeze kwanisiza ngalitho .
58013018	Sithandazelani ngombana siyazi bona sinesazela esimsulwa begodu sithanda bona siphile ipilo ehloniphekileko kikho koke .
58013019	Nginibawa khulu bona nikwenze lokhu ukuze ngibuyiselwe kini msinyana .
58013020	UZimu wokuthula , owavusa kwabafileko iKosethu uJesu Krestu , umalusi omkhulu wezimvu ngeengazi zesivumelwano esijame ngokungapheliko ,
58013021	sengathi anganiphelelisa ngakho koke okuhle ukuze nenze intando yakhe ; begodu kwanga angasebenza phakathi kwenu ngoJesu Krestu okuthandekako kuye . Akube kuye iphazimulo nini nanini . Amen .
58013022	Ngiyabawa bazalwana , lamukeleni ngesineke ilizwi lami lokukhuthaza ngombana nginitlolele ngokufitjhani .
58013023	Ngithanda nazi bonyana umzalwana wethu uThimothi sele akhutjhiwe ngesikhungweni . Nange angafika msinyana , ngizokuza naye sizonibona .
58013024	Silotjhiselani kibo boke abaniphetheko nakibo boke abacwengileko . Bayalotjhisa kini abazalwana beTariyana .
58013025	Sengathi umusa wakaZimu ungaba nani noke ! Amen .
59001001	UJakopo , inceku kaZimu neyeKosi uJesu Krestu , ulotjhisa kizo zoke iinkoro ezilitjhumi nambili ezihlakazeke hlangana neziziwe .
59001002	Bazalwana , lokha nanehlelwa mihlobohlobo yeenlingo , nikuthathe ngokuthi lithabo lodwa ,
59001003	ngombana niyazi bona ukulingwa kokukholwa kwenu kuveza ukunyamezela .
59001004	Ukunyamezela kwenu akuveze imisebenzi epheleleko khona nizakuba ngabavuthiweko nabapheleleko , ningatlhayeli ilitho .
59001005	Nangabe kukhona hlangana nani onganabo ubuhlakani , akabawe uZimu opha boke ngaphandle kokusola , uzakuphiwa .
59001006	Kodwana akabawe ngokukholwa , angazazi ; ngombana ozazako ufana namaza welwandle aphetjhulwa mumoya .
59001007	Nje-ke onjalo angadlumbani bona iKosi izamamukelisa ilitho
59001008	ngombana uneenhliziyo ezimbili , uyaphenduphenduka eendleleni zakhe zoke .
59001009	Umzalwana ophasi azibuke ngokuphakanyiswa kwakhe ,
59001010	onjingileko azibuke ngokwehliswa kwakhe ngombana uzakunyamalala njengelikhwa emmangweni .
59001011	Ilanga liyaphuma libalele litjhwabise ummango ; amakhwa wakhona ayathintitheka nobuhle bawo bunyamalale . Kunjalo-ke nangenjinga , phakathi kwepilwayo izakwehlelwa kukhwahla .
59001012	Ubusisiwe onyamezelako ekulingweni ngombana nasele aphumelele ekulingweni kwakhe , uzakwamukeliswa isihlohlo sokuphila iKosi eyasithembisa labo abayithandako .
59001013	Umuntu nakalingwako akukafaneli athi : “ Ngilingwa nguZimu , ” ngombana uZimu angekhe alingwa ngokumbi , begodu naye akalingi muntu .
59001014	Kodwana loyo naloyo ulingwa , adoswe ziinkanuko zakhe abe ayengeke .
59001015	Yeke ikanuko nasele ibambile , izala isono , kuthi isono nasele sikhulile sizale ukufa .
59001016	Bazalwana abathandekako , ningakhohliswa .
59001017	Zoke izipho ezilungileko nazo zoke iimphiwo ezipheleleko zivela phezulu ; zehla zivela kuBaba wokukhanya okungekho kuye ukuhlanuka ngitjho nesithunzi esitjhugulukako .
59001018	Ngentando yakhe wasibeletha kabutjha ngelizwi leqiniso khona sizakuba mazibulo wazo zoke iimbunjwa zakhe .
59001019	Bazalwana abathandekako , yelelani lokhu : Ngiloyo naloyo akarhabe ukuzwa kodwana angaphenduli msinyana , ariyade ukuthukuthela
59001020	ngombana ilaka lomuntu alivezi ipilo yokulunga uZimu ayifunako .
59001021	Yeke lahlani izenzo zeensila nokuziphatha ngokukhohlakala ; ngokuzithoba namukele ilizwi elitjalwe ngaphakathi kwenu elinganisindisa .
59001022	Yibani ngabenza ilizwi , ningabi ngabalizwako kwaphela bese niyazikhohlisa .
59001023	Loyo olalela ilizwi kodwana angenzi elikutjhoko ufana nomuntu oqala ubuso bakhe esibonibonini ,
59001024	kuthi ngemva kokuziqala , asuke akhambe akhohlwe bona gade anjani .
59001025	Kodwana oqalisisa emthethweni opheleleko nowetjhaphuluko , akhambe ngawo , angabi mlaleli okhohlwako kodwana abe ngowenzako , loyo-ke uzakuba ngobusisiweko ekwenzeni kwakhe .
59001026	Umuntu odlumbana bona ulikholwa kodwana angalibambi ilimu lakhe , uyazikhohlisa ehliziywenakhe nokukholwa kwakhe kulilize .
59001027	Ukukholwa okumsulwa nokungikho phambi kwakaZimu onguBaba ngilokhu : kukhambela iintandani nabahlolokazi ekubandezelekeni kwabo nokuzilonda ungasilaphazwa liphasi .
59002001	Bazalwana bami enikholwa yiKosethu yephazimulo uJesu Krestu , ningabandlululi muntu .
59002002	Nangabe kungena umuntu emhlanganweni wenu ofake idzilamunwana yegolide embethe zakanokutjho , kubuye kungene osichaka embethe maratha ,
59002003	bese nitjheja loyo owembethe zakanokutjho ngokuthi “ nasi isihlalo esihle esilungele wena ” , komaratha nithi “ jama lapha wena ” namkha nithi “ hlala phasi eenyaweni zami ” ,
59002004	ngokwenza njalo nizabe ningakabandlululi phakathi kwenu ngokuzenza abagwebi ngemikhumbulo emimbi na ?
59002005	Lalelani bazalwana abathandekako : UZimu akakakhethi abachakileko bephaseli kobana banothe ngokukholwa , babe ziindlalifa zombuso awuthembisa labo abamthandako na ?
59002006	Kodwana nina niyamrhubutjha ochakileko . Akusibo abanjingileko abanigandelelako bebanidosele phambi kwesigungu sababusi na ?
59002007	Akusibo abahlambalaza ibizo elihle enibizwa ngalo na ?
59002008	Kwamambala nizabe nenza okufaneleko nanilonda umthetho wobukhosi njengombana kutloliwe kwathiwa : “ Thanda umuntu omunye njengombana uzithanda wena ! ”
59002009	Kodwana nanibandlululako , nenza isono begodu nilahlwa ngomthetho njengabaweqako .
59002010	Nangabe umuntu ulonda woke umthetho kodwana aphule munye wawo unomlandu wawo woke
59002011	ngombana loyo owathi “ ungahlobongi ” wabuye wathi “ ungabulali ” . Nangabe awuhlobongi kodwana uyabulala , usiseqamthetho .
59002012	Khulumani bese nenza njengalabo abazokugwetjwa mthetho oletha ikululeko
59002013	ngombana ukugweba akunasirhawu kiloyo ongazange abonise isirhawu , nokho isirhawu siyahlula phezu kwesigwebo .
59002014	Bazalwana bami , kusizani umuntu athi unokukholwa kodwana anganayo imisebenzi na ? Ukukholwa kwakhe kungamsindisa na ?
59002015	Nakube umfo namkha udade ukhamba hlubule begodu akanakudla
59002016	bese omunye wenu athi kibo “ khambani ngokuthula , nifuthumale , nisuthe ” , lokho kusizani naninganikeli lokho okudingekako ngokomzimba na ?
59002017	Ngokunjalo-ke , nokukholwa nakunganamisebenzi , kufile .
59002018	Kodwana omunye uzakuthi : “ Wena unokukholwa , mina nginemisebenzi . ” Ngitjengisa ukukholwa kwakho ngaphandle kwemisebenzi , nami ngemisebenzami ngizakutjengisa ukukholwa kwami .
59002019	Uyakholwa bona uZimu munye na ? Wenza kuhle ; namadimoni ayakholwa abe ahlengezele .
59002020	Wena siyila ndina , ufuna ukutjengiswa bona ukukholwa ngaphandle kwemisebenzi kulilize na ?
59002021	Kanti ukhokho wethu u-Abrahamu akhange alungisiswe ngemisebenzi lokha nakanikela ngo-Isaka indodanakhe e-aldarini na ?
59002022	Uyabona-ke bonyana ukukholwa kwasebenza kanye nezenzo zakhe , nokobana ukukholwa kwapheleliswa ngemisebenzi .
59002023	Nje-ke kwazaliseka umtlolo othi : “ U-Abrahamu wakholwa kuZimu , kwabalelwa kuye njengokulunga , ” begodu wabizwa bona umngani kaZimu .
59002024	Niyabona bonyana umuntu ulungisiswa ngemisebenzi , ingasi ngokukholwa kwaphela .
59002025	Kwaba njalo nangoRarhabu ingwadla , walungisiswa ngemisebenzi lokha nakamukela iinthunywa wabuye wazikhupha ngenye indlela .
59002026	Njengombana nomzimba nawunganammoya ufile , ngokunjalo nokukholwa nakunganamisebenzi kufile .
59003001	Bazalwana , ningabi bafundisi abanengi ngombana niyazi bonyana thina esifundisako sizokugwetjwa khulu .
59003002	Soke sineemphoso ezinengi ; nangabe umuntu akaphosisi kilokho akutjhoko kutjho bona uphelele , uyakwazi ukubamba umzimba woke ngetomu .
59003003	Nasifaka amatomu emilonyeni yeenjomani bona zisilalele , sikghona ukunqophisa yoke imizimba yazo .
59003004	Akhese niqale nemikhumbi , nanyana imikhulu kangangani beyiragwe mimoya enamandla , nokho inqotjhiswa ngephinyana , inqombe lapha umtjhayeli afuna iye khona .
59003005	Linjalo-ke nelimu , lisisitho esincani kodwana lizigabazisa ngezinto ezikulu . Akhese niqale , umlilo omncani uthungela ihlathi elikhulu .
59003006	Ilimu nalo limlilo , liliphasi lokonakala ezithweni zomzimba wethu , lisilaphaza umzimba woke , lithungela yoke ipilo khisibe lona lithungelwa sirhogo .
59003007	Yoke imihlobo yeenlwana , yeenyoni , yeenrhurhubi neendalwa zelwandle iyathanjiswa , iye , ithanjiswa babantu ,
59003008	kodwana akakho umuntu okwazi ukuthambisa ilimu ; libubumbi obuyaluzako , lizele isihlungu esibulalako .
59003009	Ngalo sidumisa uSomnini uBaba , kuthi ngalo godu sinikelele abantu abenziwe ngomfanekiso kaZimu .
59003010	Emlonyeni owodwa kuphuma ukudumisa nokunikelela . Bazalwana , akukafaneli bona kube njalo .
59003011	Kungenzeka bona emthonjeni owodwa kuphume amanzi amnandi nababako na ?
59003012	Bazalwana bami , kghani umuthi wamakhiwani uyathela iinthelo zama-oliva namkha isidiribe sithele amakhiwani na ? Angeze kwenzeka bona umthombo onetswayi uveze amanzi amnandi .
59003013	Ngubani ohlakaniphileko nolemukako hlangana nani na ? Ngepilo ehle akatjengise imisebenzakhe ngokuzithoba okunokuhlakanipha .
59003014	Kodwana naninomona obabako , nobumarhamaru eenhliziyweni zenu , musani ukuzikhakhazisa ngalokho , ningabi nobuqili eqinisweni .
59003015	Ukuhlakanipha okunjalo akuveli ezulwini kodwana kungokwephasi , kunobusathana
59003016	ngombana lapha kunomona nomrhobholo khona , kuzokuba khona ihlangahlangano nazo zoke izenzo zobukhohlakali .
59003017	Kodwana ubuhlakani obuvela ezulwini , kokuthoma nje bumsulwa , bunokuthula , bunobumnene , buthobekile , bunobubele neenthelo ezihle , abunakuzaza nokuzenzisa .
59003018	Isivuno sokulunga sitjalwa ngokuthula ngilabo abenza ukuthula .
59004001	Izipi nokuphambana kuvelaphi hlangana nani na ? Akuveli eenkanukweni zenu ezilwa njalo nani na ?
59004002	Niyafisa kodwana anifumani ilitho ; ngalokho niyabulala . Nifuna izinto kodwana anizifikeleli , ngalokho niyararana nilwe . Aninalitho ngombana anibawi .
59004003	Niyabawa ningaphiwa ngombana nibawa kumbi kobana nithokozise iinkanuko zenu .
59004004	Nina nhlobongi , anazi bona ukuthanda iphasi kububutha kuZimu na ? Ngalokho okhanuka bona abe mngani wephasi , uzenza isitha sakaZimu .
59004005	Kghani nidlumbana bona kulilize lokho okutjhiwo mtlolo nawuthi “ uMoya uZimu ambeke bona ahlale kithi , unesikhwele ” na ?
59004006	Kodwana upha umusa ngokweqileko , ngalokho umtlolo uthi : “ UZimu ujamelana nabazikhukhumezako , kodwana abazithobako ubapha umusa . ”
59004007	Nje-ke zithobeni kuZimu , nijamelane noSathana , uzanibaleka .
59004008	Tjhidelani kuZimu naye uzakutjhidela kini . Hlambani izandla zenu nina zoni , nihlambulule iinhliziyo zenu nina beenhliziyo ezimbili .
59004009	Tshwenyekani , nidabuke , nilile ; ukuhleka kwenu akuphenduke isililo nokuthaba kwenu kube kudana .
59004010	Zithobeni phambi kweKosi , yona-ke izaniphakamisa .
59004011	Ningahlebani bazalwana . Loyo ohleba umzalwana namkha amgwebe umzalwana , uhleba umthetho , agwebe umthetho . Nangabe ugweba umthetho , awusuye umenzi womthetho , kodwana umugwebi wawo .
59004012	Munye obetha umthetho , benguye omugwebi onamandla wokusindisa nokurhayila . Kodwana wena ungubani bona ungagweba umfowenu na ?
59004013	Lalelani-ke nina enithi : “ Namhlanjesi namkha kusasa sizakuya edorobheni leli namkha kileliya , sihlale umnyaka sirhwebe , sifumane inzuzo . ”
59004014	Anilazi ikusasa . Alo , kuyini ukuphila kwenu na ? Niyikungu evela ibonakale isikhatjhana bese iyanyamalala .
59004015	Yeke , kufuze nithi : “ USomnini nakathandako , sizakuphila bese senza lokhu nalokhuya . ”
59004016	Kunalokho niyazikhukhumeza ekuzigabaziseni kwenu ; koke ukuzigabazisa okunjalo kumbi .
59004017	Okwaziko ukwenza okuhle ahluleke ukukwenza , uyona .
59005001	Nje-ke lalelani nina njinga ; lilani nirhahlawule ngebanga leenhlupheko ezizanehlela .
59005002	Umnotho wenu wonakele neengubo zenu zidliwa yitshwele .
59005003	Igolide nesiliva lenu kukghorile , ukukghora lokho kuzokuba bufakazi obujamelene nani , kudle imizimba yenu njengomlilo . Nibuthelele umnotho emihleni le yokugcina .
59005004	Qalani , umvuzo weensebenzi ezisebenza emasiminenu eniwugodle ngobukhwebetjhana uyalila ; begodu ukulila kwabavuni kufikile eendlebeni zakaSomnini uMinimandlawoke .
59005005	Ephasinapha niphile ngokuzigedla nokuzithokozisa , ninonisele iinhliziyo zenu mayelana nelanga lokuhlatjwa .
59005006	Nilahle benabulala onganacala , iye , onganiphikisiko .
59005007	Ngalokho nyamezelani , bazalwana , bekufike ilanga lokubuya kweKosi uJesu . Qalani , umlimi ulindela isithelo sephasi esiligugu , asinyamezelele bekube lizulu lokuthoma nelokugcina .
59005008	Nani-ke nyamezelani niqunge isibindi ngombana ilanga lokubuya kweKosi uJesu libandamele .
59005009	Bazalwana , ningavungamelani ukuze ningagwetjwa ; qalani , uMgwebi ujame emnyango .
59005010	Thathani ukunyamezela nokuhlupheka kwabaphorofidi abakhuluma ebizweni lakaSomnini njengesibonelo .
59005011	Qalani , sibathatha bona babusisiwe labo abanyamezelako . Nezwa ngokunyamezela kwakaJobho , benabona umnqopho kaSomnini kobana mbala uSomnini unezwelo nesirhawu .
59005012	Ngaphezu kwakho koke bazalwana , ningafungi ; kungaba ngezulu namkha ngephasi nanyana nangasiphi isifungo . U-iye wenu akabe ngu-iye ; u-awa wenu abe ngu-awa ukuze ningalahlwa .
59005013	Kukhona ohluphekako hlangana nani na ? Akathandaze . Kukhona owenamileko na ? Akadumise .
59005014	Kukhona ogulako hlangana nani na ? Akabize abaphathi bebandla bamthandazele bebamzese ngamafutha ebizweni lakaSomnini .
59005015	Umthandazo wokukholwa uzamsindisa ogulako , uSomnini amvuse , nanyana enze izono uzakulitjalelwa zona .
59005016	Ngalokho-ke vumani izono omunye komunye , nithandazelane ukuze niphiliswe . Umthandazo wolungileko unamandla begodu uyasebenza .
59005017	U-Elija bekamumuntu ofana nathi , wathandaza ngokuncama bona izulu lingani , mbala azange lana ephasini iminyaka emithathu neenyanga ezintandathu .
59005018	Wabuye wathandaza godu , umkayi wawulula izulu , iphasi labuye lathela iinthelo zalo .
59005019	Bazalwana bami , nangabe omunye hlangana nani uduka eqinisweni , omunye ambuyise ,
59005020	yazini bona loyo obuyise isoni ekulahlekeni kwaso , usindise umphefumulwaso ekufeni begodu ugubuzesa nezono ezinengi .
60001001	UPitrosi umpostoli kaJesu Krestu , kibo abakhethiweko , abaziinkhambi ephasinapha nabahlakazeke kilo loke lePontusi , leGalatiya , leKaphadosiya , le-Asiya neleBhithiniya ;
60001002	iye , abakhethwe ngokwazi ngaphambili kwakaZimu uBaba , ngokomsebenzi ocwengisako wakaMoya mayelana nokulalela uJesu Krestu kanye nokufafazwa ngeengazi zakhe : Akwandiswe umusa nokuthula kini .
60001003	Akadunyiswe uZimu uYise weKosethu uJesu Krestu , owathi ngomusa wakhe omkhulu wasipha ukubelethwa kabutjha ethembeni eliphilako ngokuvuswa kwakaJesu Krestu kabafileko ,
60001004	kobana sibe nelifa elingabhubhiko , elingasilaphazekiko nelingapheliko enibulungelwe lona ezulwini ;
60001005	iye , nina enilondwa mamandla kaZimu ngokukholwa kube kusindiswa esele kulungele ukwembulwa ngesikhathi sokuphela .
60001006	Kilokho niyathaba nanyana gadesi nimele nihlupheke isikhatjhana esincani kiyo yoke imihlobohlobo yeenlingo
60001007	ukuze kuthi iqiniso lokukholwa kwenu okuligugu kunegolide elibhubhako , nakuzizinywa ngomlilo , kuveze idumo , iphazimulo nokuhlonitjhwa lokha uJesu nakembulwako .
60001008	Niyamthanda nanyana ningakhange nimbone ; niyakholwa kuye nanyana ningamboni njenganje begodu niyathokoza ngethabo elingekhe lahlathululwa nelibabazekako
60001009	ngombana namukela umphumela wokukholwa kwenu , iye , ukusindiswa kwemiphefumulwenu .
60001010	Mayelana nesindiso leyo , abaphorofidi abaphorofida ngomusa obewuzonehlela , bahlolisisa bebaphenyisisa ngayo ,
60001011	bafunisisa bona ngisiphi isikhathi nobujamo uMoya kaKrestu obegade akibo aphawula ngaso lokha nakafakaza ngaphambili ngokuhlupheka ebekubekelwe uKrestu nephazimulo ebeyizakulandela .
60001012	Kwembulwa kibo bonyana bebangazilotjhi bona kodwana nina , lokha nebebakhuluma ngalokho nani esele nikuzwa ngalabo abatjhumayela iindaba ezimnandi ngoMoya oCwengileko ovela ezulwini . Iye , sengitjho nezinto iingilozi ebezifuna ukuzibona .
60001013	Ngalokho lungiselelani iingqondo zenu , nizithibe ; nibeke loke ithemba lenu emseni kaKrestu enizakuphiwa wona lokha nakabonakaliswako .
60001014	Njengabantwana abalalelako , ningaphendukeli eenkanukweni enanikizo phambilini ekungazini kwenu .
60001015	Kunalokho , njengombana owanibizako acwengile , yibani ngabacwengileko kikho koke ukukhamba kwenu
60001016	ngombana umtlolo ocwengileko uthi : “ Yibani ngabacwengileko ngombana mina ngicwengile . ”
60001017	Nangabe nimbiza bona nguBaba , loyo ogweba boke abantu ukuya ngokwemisebenzi yabo ngaphandle kokubandlulula , khona-ke philani ngokwesaba esikhathini sokuba ziinkhonzi kwenu .
60001018	Kufuze nazi bona ekukhambeni kwenu okulilize enakuzuza kiboyihlomkhulu , azange nahlengwa ngezinto ezibhubha njengesiliva negolide ,
60001019	kodwana ngeengazi eziligugu zakaKrestu , iye , njengezemvana enganamphambo namkha isibazi .
60001020	Yena wajanyiswa ngaphambilini iphasi lingakasekelwa , kodwana wabonakaliswa eenkhathini zokuphela ngebanga lenu .
60001021	Ngaye nakholwa kuZimu owamvusa kabafileko wamnikela iphazimulo ukuze ukukholwa nethemba lenu kudzimelele kuZimu .
60001022	Nje-ke , njengombana senihlambulule imiphefumulwenu ngokuthobela iqiniso ukuze nibe nobudlelwano bethando lamambala kubazalwana benu , yeke thandanani omunye nomunye ngehliziyo epheleleko .
60001023	Senibelethwe kabutjha , ingasi ngembewu ebhubhako kodwana ngengabhubhiko , iye , ngelizwi lakaZimu eliphila ngokungapheliko
60001024	ngombana umtlolo uthi : “ Mbala , boke abantu bafana notjani , nedumo labo loke lifana nelikhwa lommango : Utjani buyatjhwaba nelikhwa libune ,
60001025	kodwana ilizwi lakaSomnini lijame ngokungapheliko . ”
60002001	Ngalokho-ke lahlani boke ubumbi nobuqili , ukuzenzisa , umona nayo yoke ihlebo .
60002002	Njengamasana langazelelani ibisi elicwebileko lokommoya ukuze ngalo nikhule esindisweni ,
60002003	nakube seninandiphile bona iKosi ilungile .
60002004	Bandamelani kiyo , ililitje eliphilako , elininwe babantu kodwana kuZimu likhethekile begodu liligugu ;
60002005	nani-ke njengamatje aphilako , nakhelwe endlini yokommoya kobana nibe buphristi obucwengileko , ninikele imihlabelo yokommoya eyamukelekako kuZimu ngoJesu Krestu .
60002006	Ngitjho ngombana umtlolo uthi : “ Qala , ngibekile eZiyoni ilitje , iye , ilitje lejika elikhethekileko neliligugu ; loyo okholwa kilo angekhe adaniswe . ” “ Ilitje abakhi abalininako , seliphenduke laba yihloko yejika ” , “ Lililitje elibakhubako , iye , ilitje elibawisako . ”
60002007	Nje-ke kini nina enikholwako liligugu , kodwana kilabo abangakholwako , “ Ilitje abakhi abalininako , seliphenduke laba yihloko yejika ” ,
60002008	begodu “ Lililitje elibakhubako , iye , ilitje elibawisako . ” Bayakhubeka ngombana akhange balalele ilizwi njengombana bebajanyiselwe ukwenza .
60002009	Kodwana nina nisisizwe esikhethiweko , ubuphristi bobukhosi , isizwe esicwengileko , abantu ekungebakaZimu kobana nitjhumayele imisebenzi yamandla yaloyo owanibiza bona niphume ebumnyameni nize ekukhanyeni kwakhe okukarisako .
60002010	Phambilini beningasibo abantu , kodwana kwanjesi nisisizwe sakaZimu . Nakhe naswela umusa , kodwana kwanjesi niwamukelisiwe .
60002011	Bathandekako , ngiyanincenga njengemiqhamuka namathunjwa kobana nitjhide eenkanukweni zenyama ezilwa nomphefumulo .
60002012	Philani ipilo elungileko hlangana nabangakholwako ukuze kuthi nanyana banisola ngokwenza okumbi , babone imisebenzenu emihle badumise uZimu ngelanga lamatlhuwo .
60002013	Ngebanga leKosi , thobelani zoke iinjamiso ezijanyiswe ziimphathimandla , nanyana kungezekosi njengombana ingekulu ,
60002014	namkha zababusi abathunywe ngiyo kobana bahlunguphaze labo abenza okumbi nokudumisa labo abenza okuhle
60002015	ngombana injalo intando kaZimu , yeke ngokwenza okuhle kufuze nithulise ukungazi kweendlhayela .
60002016	Njengabatjhaphulukileko , philani njengabatjhaphulukileko , nokho ningasebenzisi ukutjhaphuluka kwenu bona kube sibhibho sokumbi , kodwana philani njengeenceku zakaZimu .
60002017	Hloniphani boke abantu , nithande abazalwana , nesabe uZimu benihloniphe umbusi .
60002018	Nina nsebenzi , thobelani abaphathi benu ngayo yoke ihlonipho , ingasi labo abanomusa nesineke kwaphela , kodwana nalabo ababukhali
60002019	ngombana kuhle ukubekezelela ubuhlungu bokuphathwa ngokungakafaneli ngebanga lakaZimu .
60002020	Nakube niyanyamezela nanidulwako ngokwenza okumbi , lokho kunivuza ngani ? Kodwana naninyamezelela ukuhlutjhwa ngebanga lokwenza okuhle , lokho kuyathokozeka kuZimu .
60002021	Kokwakho , nabizelwa khona lokho ngombana noKrestu wahlupheka ngebanga lenu , wanitjhiyela isibonelo bona nilandele emtlhaleni wakhe .
60002022	“ Ongazange enze isono , akhange kufunyanwe ikohliso emlonyenakhe . ”
60002023	Kwathi athukwa , akhange azibuyiselele ; kwathi ahlutjhwa , akhange asongele ; kodwana wazibeka kiloyo ogweba ngokulungileko .
60002024	Yena ngokwakhe wathwala izono zethu emzimbenakhe emthini ukuze sife esonweni siphile ekulungeni . Ngemivuvu yakhe naphiliswa
60002025	ngombana beninjengezimvu ezidurhileko , kodwana kwanjesi seniphendukele kuMelusi nomnakekeli wemiphefumulwenu .
60003001	Ngokunjalo nani bafazi , thobelani amadodenu ukuze kuthi nanyana kukhona amanye angalaleli ilizwi , azuzeke ngaphandle kwekulumo , kodwana ngokuziphatha kwabafazi bawo ,
60003002	lokha nakabona ikambo yenu ehlanzekileko nehloniphekileko .
60003003	Ukuhloba kwenu akungabi ngekwangaphandle kokweluka iinhluthu nokokwembatha izambatho zegolide namkha zakanokutjho .
60003004	Kodwana ukuhloba kwenu akube ngokomuntu wangaphakathi , iye , ngobuhle obungapheliko bommoya wesizotha nothobekileko , okuyinto eligugu phambi kwakaZimu .
60003005	Mbala , leyo yindlela abafazi bekadeni abacwengileko nebebabeka ithemba labo kuZimu , ebebahloba ngayo . Bebathobela amadodabo ,
60003006	njengoSara obegade athobela u-Abrahamu abe ambize ngekosi . Nani-ke senibe madodakazakhe mlunga nje nenza okulungileko , ningesabi ilitho .
60003007	Ngokunjalo nani madoda , philisanani nabo ngokubazwisisa , nibacabangele ngokwazi bona babuthakathaka begodu nabo baziindlalifa zomusa wokuphila kanye nani ; kwenzeni lokho ukuze imithandazo yenu ingaliyeki .
60003008	Kokugcina yibani mmoya munye noke , nizwelane , nithandane , nibe nehliziyo enesisa nokuthobeka .
60003009	Ningabuyiseli ubumbi ngobumbi namkha ihlamba ngehlamba ; kunalokho buyiselelani ngokubusisa ngombana nabizelwa ukwenza njalo ukuze nizuze isibusiso .
60003010	“ Loyo othanda ukuphila nokubona amalanga amahle , akalonde ilimu lakhe ebumbini , neembhena zakhe ekukhulumeni ikohliso .
60003011	Akatjhide ebumbini enze okulungileko ; akafune ukuthula akulandelele .
60003012	Mbala amehlo kaSomnini aphezu kwabalungileko , iindlebe zakhe zivulekele imithandazwabo , kodwana ubuso bakaSomnini bujamelene nalabo abenza ukukhohlakala . ”
60003013	Alo , ngubani onganilimaza nanitjhisekela ukwenza okulungileko na ?
60003014	Kodwana nanyana nihlupheka ngebanga lokulunga , nizakubusiswa ! Ningesabi okwesatjwa babantu begodu ningethuswa .
60003015	Kodwana eenhliziyweni zenu yesabani uKrestu njengeKosi . Nihlale nilungele ukuphendula loyo onibuza ngesizathu sethemba elikini .
60003016	Kodwana lokho nikwenze ngobumnene nangehlonipho . Nibe nesazelo esimsulwa ukuze kuthi nabaninyefulako labo abanithukako ngokuziphatha kuhle kwenu kuKrestu , babe neenhloni .
60003017	Kungcono ukuhlupheka ngokwenza okulungileko nangabe lokho kuyintando kaZimu , kunokuhlupheka ngokwenza okumbi ,
60003018	ngombana noKrestu wahlupheka kwaba kanye ngenca yezono zethu . Iye , olungileko wafela abangakalungi ukuze anilethe kuZimu . Wabulawa ngokwenyama , kodwana wavuswa ngoMoya ,
60003019	okwathi ngaye wayokutjhumayeza imimoya ebotjhiweko ,
60003020	iye , leyo engazange ilalele ngesikhathi uZimu ayilindele ngokunyamezela emihleni kaNowa , ngeenkhathi zokwakhiwa komkhumbi , okwathi abambalwa ebebabunane basinda ngamanzi .
60003021	Amanzi lawo ajamele umbhabhadiso , enisindiswa ngawo nani , kungabi ngokususa isila yomzimba , kodwana ukubawa isazelo esimsulwa kuZimu ngokuvuka kwakaJesu Krestu ekufeni ,
60003022	osele anyukela ezulwini , uhlezi ngesidleni sakaZimu , kubekwe ngaphasi kwakhe iingilozi , iimphathimandla nemibuso .
60004001	Njengombana uKrestu wahlupheka enyameni , nani hlomani ilemuko elinjalo ngombana ohluphekileko enyameni ukulisile ukona .
60004002	Ngalokho esikhathini sokuphila kwakhe asesenyameni , akasaphili eenkanukweni zabantu , kodwana sele aphila ngentando kaZimu .
60004003	Iye , isikhathi esidlulileko besanele ukwenza okuthandwa ngabatjhili , niphila emanyaleni , eenkanukweni , ebudakweni , ekurhiribideleni , ematjhadeni nekulotjheni abosingazimu ekuyinto esinyenyiso .
60004004	Bayarareka ngokungasahlanganyeli nabo ematjhadeni wokuziphatha ngameswe kwabo nokuthukana .
60004005	Kodwana kuzakufanela bona baziphendulele kiloyo osele alungele ukugweba abaphilako nabafileko .
60004006	Ngilokho okwabangela bona ivangeli litjhunyayelwe nakabafileko ukuze bagwetjwe enyameni njengabantu boke kodwana baphile kuZimu ngokommoya .
60004007	Ukuphela kwezinto zoke kubandamele , yeke ncamani nizikhuze ukuze nikwazi ukuthandaza .
60004008	Kikho koke lokhu , thandanani ngombana ithando lisibekela izono ezinengi .
60004009	Yamukelanani ngaphandle kokurhonona .
60004010	Loyo naloyo owamukele isipho somusa , akasisebenzise ukusiza abanye njengenceku elungileko yomusa owandileko wakaZimu .
60004011	Okhulumako akakhulume kube njengokwamezwi kaZimu , osebenzako kube njengokwamandla uZimu amuphe wona ukuze kikho koke kudunyiswe uZimu ngoJesu Krestu . Kuye akube lidumo namandla nini nanini . Amen .
60004012	Bazalwana , ningarareki ngokulingwa okubuhlungu kangaka enikuzwako , kube sengathi nehlelwa ziziga .
60004013	Kodwana thokozani njengabahlanganyele noKrestu eenhlungwini ukuze nani nisase mhlana iphazimulwakhe yembulwako .
60004014	Nibusisiwe nabanithukako ngebanga lebizo lakaKrestu ngombana uMoya wephazimulo newakaZimu uphezu kwenu .
60004015	Akungabikhona kini ohlupheka ngombana ambulali , alisela , iselelesi namkha osibhidlamnyanya ;
60004016	kodwana nangabe nihlupheka ngombana nibalandeli bakaKrestu , ningabi neenhloni ngalokho , kodwana dumisani uZimu ngombana nibizwa ngebizwelo .
60004017	Sekusikhathi sokobana ukugwetjwa kuthome endlini kaZimu . Alo , nakube kuthoma ngathi sizokuba yini isiphetho salabo abangalaleli ivangeli lakaZimu ?
60004018	Umtlolo uthi : “ Nakube kulikhuni bona umuntu olungileko asindiswe , alo , kangangani-ke kokhohlakeleko nosisoni na ? ”
60004019	Yeke akuthi labo abahlupheka ngentando kaZimu , bathembele kuMdali othembekileko , baragele phambili ngokwenza okuhle .
60005001	Nje-ke , njengomphathi nofakazi weenhlupheko zakaKrestu , begodu nanjengaloyo omhlanganyeli wephazimulo ezakwambulwa , ngincenga abaphathi phakathi kwenu , ngithi :
60005002	Yelusani umhlambi kaZimu eniwuphetheko , ingasi ngokugandelelwa , kodwana ngokuthanda kwehliziyo njengombana uZimu athanda bona nenze , ingasi ngenzuzo elihlazo , kodwana ngetjisakalo yokuzinikela .
60005003	Ningazenzi amakhosi kilabo enibaphetheko , kodwana nibe ziimbonelo emhlambini .
60005004	Kuzakuthi mhlana uMelusi omkhulu abonakalako , nizuze isihlohlo sephazimulo esingabhabhukiko .
60005005	Ngendlela enjalo nani lutjha , thobelani abadala . Noke yembathani ukuthobelana ekusebenzisaneni kwenu omunye komunye ngombana : “ UZimu ujamelene nabazikhukhumezako . Kodwana ubehlisela umusa abazithobileko . ”
60005006	Nje-ke zithobeni ngaphasi kwesandla esinamandla sakaZimu , khona azaniphakamisa ngesikhathi esifaneleko .
60005007	Fumbelani woke amatshwenyeko wenu kuye ngombana yena uyanikhathalela .
60005008	Zikhalimeni nihlale niqaphile ; isitha senu uSathana utjhagala hlangana nani njengengwenyama ebhodlako , efuna ezomrhiribidela .
60005009	Jamelanani naye ninzinzile ekukholweni ngombana niyazi bona abazalwana benu ephasini loke bangaphasi kokubandezeleka okunjalo .
60005010	Kodwana ngemva kokuhlupheka kwesikhatjhana , uZimu womusa woke owanibizela ephazimulweni engapheliko kuKrestu , yena ngokwakhe uzanivuselela , anisekele , aniqinise abe anakhe .
60005011	Akube kuye amandla nini nanini . Amen .
60005012	Nginitlolele incwajana efitjhani le ngisizwa nguSilvanu engimthatha njengomfowethu othembekileko ; nginikhuthaza , ngifakaza kobana koke lokhu kumumusa weqiniso kaZimu , yeke kakarelani kiwo .
60005013	Ibandla leBhabheli elikhethwe kanye nani , liyalotjhisa . UMarkosi indodanami naye uyalotjhisa .
60005014	Bingelelanani ngokubingelela okukhethekileko nokunethando .
61001001	USimoni Pitrosi oyinceku nompostoli kaJesu Krestu , kilabo abamukele ukukholwa okuligugu njengokwethu ngokulunga kwakaZimethu noMsindisi uJesu Krestu .
61001002	Sengathi kungavama kini umusa nokuthula ekwazini uZimu noJesu iKosethu .
61001003	Amandlakhe akhethekileko asiphe koke esikudingako ekuphileni nekukholweni ngokwazi kwakhe loyo owasibiza ngephazimulo nokulunga kwakhe .
61001004	Ngalokho wasipha iinthembiso eziligugu nezikulu ukuze kuthi ngazo nibalekele iinkanuko zokonakala okusephasineli , nibe bahlanganyeli besimilo esihle sokukholwa .
61001005	Ngesizathwesi-ke khuthalani bona ningezelele ukukholwa kwenu ngokuhle , nokuhle ngelwazi ;
61001006	ilwazi ngokuzibamba , ukuzibamba ngokunyamezela , ukunyamezela ngokwesaba uZimu ;
61001007	ekumesabeni uZimu ningezelele ukuzwana , ekuzwaneni ithando .
61001008	Nangabe izintwezi ninazo begodu zivamile phakathi kwenu , zinenza bona ningabi ngabavilaphako nabanganazo iinthelo ekwazini iKosethu uJesu Krestu .
61001009	Loyo okungekho kuye izintwezi ubona lififi , usiphofu begodu ukhohliwe bonyana ukhe wahlanjululwa ezonweni zakhe ngaphambilini .
61001010	Ngalokho-ke bazalwana , khuthalani khulu nibonise ukubizwa nokukhethwa kwenu ngombana nanenza lokho angekhe nakhubeka .
61001011	Ngendlela leyo nizakwamukeliswa ngokuphuphumako ukungena embusweni ongapheliko weKosethu noMsindisi , uJesu Krestu .
61001012	Ngalokho ngizimisele ukuhlala nginikhumbuza ngezintwezi , nanyana senizazi begodu nibambelele eqinisweni esele ninalo .
61001013	Ngikubona kufanele bona ngivuselele imikhumbulwenu ije nje ngisaphila ngemtlhatlhaneni omzimba lo
61001014	ngombana ngiyazi bona ukususwa komtlhatlhanami lo sekuseduze , njengombana neKosethu uJesu Krestu seyikukhanyisile nje lokho kimi .
61001015	Yeke ngizokwenza imizamo yoke bona kuthi emva kokugoduka nikwazi ukuhlala nikhumbula izintwezi .
61001016	Eqinisweni besingalandeli iintolwana zobuhlakani ngesikhathi sinazisa amandla nokufika kweKosethu uJesu Krestu , kodwana besingilabo ababona ngamehlo amandla wobukhosi bakhe .
61001017	Wamukela idumo nephazimulo kuZimu uBaba , nakafikelwa lilizwi ngobukhosi bephazimulo lisithi : “ Le yiNdodanami engiyithandako , engithaba khulu ngayo . ”
61001018	Thina ngokwethu sazizwela ilizwelo livela ezulwini , lokha nabesinaye entabeni ecwengileko .
61001019	Sinelizwi lesiphorofido eliqinisekisiweko . Nizabe nenza kuhle nanililalelako kube ngathi kusibani esikhanyisako ebumnyameni , bekube yitathakusa nekhwezi lokusa liphumele eenhliziyweni zenu .
61001020	Ngaphezu kwakho koke kufanele nilemuke kuhle bona asikho isiphorofido somtlolo esingahlathululwa mumuntu ngokwazi kwakhe
61001021	ngombana asikho isiphorofido esakhe seza ngentando yomuntu ; kodwana abantu bakhuluma okungekwakaZimu , basunduzwa nguMoya oCwengileko .
61002001	Abaphorofidi bamanga bebavele bakhona hlangana nabantu , njengombana kuzakubakhona abafundisi bamanga phakathi kwenu abazakungenisa ngasese iimfundiso ezibhubhisako . Bazakuphika ngitjho noMbusi owabahlawulelako , ngalokho-ke bazilethela ngokwabo ukurhayilwa okumsinyana .
61002002	Nanyana kunjalo , abanengi bazakulandela ukukhohlakala kwabo , begodu ngebanga labo , indlela yeqiniso izokurhubutjhwa .
61002003	Ngokuba marhamaru kwabo bazonidlelezela ngamezwi wobugalajani . Kwakade balengelwa kulahlwa nokubhujiswa kwabo akukayathi .
61002004	Ngitjho nakade uZimu azange ababalele iingilozi ezonako , kodwana wazilahlela ngesirhogweni , wazifaka ngemigodini enzima tshu bonyana zilindele ngapho ukugwetjwa kwazo .
61002005	Godu azange arhawukele iphasi lekadeni , kodwana wamlonda uNowa umtjhumayeli wokulunga kanye nabanye abalikhomba , ngesikhathi aletha umthwalela ephasini labangamesabiko uZimu ;
61002006	iye , imizi yeSodoma neGomora wayirhayila ngokuyiphendula yaba mlotha , wayenza isibonelo salokho okuzakwenzeka kilabo abangamesabiko .
61002007	Godu wahlangula noLoti olungileko obegade asele akhamba ngamanyala wegandelelo leenkhohlakali ezinganamthetho ,
61002008	ngombana ngokuhlala hlangana nazo , indoda elungileko leyo yawurubajeka emphefumulwenayo ngokubona nokuzwa ilanga nelanga imikhubabo yobuhlongandlebe .
61002009	Ngalokho uSomnini uyakwazi ukusindisa labo abamesabako ekulingweni ; kuthi abangakalungi ababekele ukuhlunguphazwa ngelanga lokugwetjwa ,
61002010	khulukhulu labo abazifaka eenkanukweni zenyama zokonakala nabangahloniphi abaphathi . Bamaphikakani , bayazitjhaya begodu abesabi nokuhlambalaza abacwengileko ,
61002011	khisibe nanyana iingilozi zizikulu ngeenkhwepha nangamandla , azibamangaleli ngehlamba phambi kwakaSomnini .
61002012	Kodwana laba abahlambalazako banjengeembandana ezinganamkhumbulo , ezizalelwe ukubanjwa nokubulawa . Bahlambalaza ngezinto abangazaziko ; nje-ke nabo bazokubhujiswa njengazo iimbandanezo ,
61002013	bamukeliswe ukuhlupheka ngokwenza kwabo okumbi . Ukuthaba kwabo kukwenza ihlazo emini libalele . Baziingilamkhuba neembhidlamnyanya bazithabisa ngeenkanuko zabo ezimbi .
61002014	Banamehlo azele ukuhlobonga nanamathele ekoneni ; bayenga abangakanzinzi epilweni . Ihliziywabo ijayele ukuba marhamaru ; babantwana bamanikelela .
61002015	Batjhiye indlela enqophileko badurha , balandela indlela kaBhiliyamu umsa kaBhewori owathanda umvuzo wekohlakalo .
61002016	Kodwana wakhalinywa ngeemphambeko zakhe : Udumbana osimumu wakhuluma ngelizwi lomuntu wavimbela ukuhlanya komphorofidi loyo .
61002017	Labo bamithombo enganamanzi nekungu ephetjhulwa siwuruwuru ; yeke bagcinelwe ubumnyama obuphathekako .
61002018	Bakhuluma amezwi wokuzitjhaya alilize , bakhohlisa ngeenkanuko zabantu benyama abasanda ukuphunyuka kilabo abaphambukileko .
61002019	Babathembisa ikululeko , khisibe bona ngokwabo bamakhoboka wokonakala ngombana umuntu ulikhoboka lalokho okumbusako .
61002020	Ngambala , emva kobanyana baphunyurhe ekusilaphaleni kwephaseli ngokwazi iKosethu noMsindisi uJesu Krestu , sele godu bararelwe kikho begodu bahlulekile ; nje isiphetho sabo sele sisimbi khulu kunekuthomeni .
61002021	Bekuyoba ngcono kibo thana akhange bayazi indlela yokulunga kunokuba kuthi sebayazile babuye bawufulathela umyalo ocwengileko owethulwa kibo .
61002022	Kubehlele njengesaga nasithi : “ Inja ibuyela emahlanzenayo , ” “ Isavukazana esihlanjisiweko sibuyela edakeni . ”
61003001	Bathandekako , le sele kuyincwadi yesibili enginitlolele yona . Kizo zombili ngilingile ukuvusa imicabango yenu ehluzekileko ngokunikhumbuza ;
61003002	iye , kobana nikhumbule amezwi akhulunywe baphorofidi abacwengileko nemiyalo yeKosi noMsindisi ngabapostoli benu .
61003003	Kokuthoma kufuze nizwisise lokhu bonyana emalangeni wokuphela kuzakufika abanyefuli banyefule balandele iinkanuko zabo zokonakala
61003004	basithi : “ Siphi isithembiso sokuza kwakhe ngombana soloko kwalala abobaba , zoke izinto ziraga njengombana bezinjalo kusukela ekuthomeni kwendalo . ”
61003005	Yeke bathanda ukukhohlwa lokhu bona kwekadeni amazulu bekavele akhona ngelizwi lakaZimu , nokobana iphasi ladaleka emanzini begodu ngamanzi lanzinza ;
61003006	okwathi ngawo amanzi , ilizwe ebelikhona labhubha ngokurhurhulwa .
61003007	Kodwana ngelizwelo izulu nephasi okukhona gadesi kubekelwe umlilo , kulondiwe bekube lilanga lokugwetjwa nelokubhujiswa kwabangamesabiko uZimu .
61003008	Yeke-ke bathandekako , ningalibali bona kuSomnini ilanga elilodwa lifana nekulungwana yinye yeminyaka , neminyaka eyikulungwana ifana nelanga elilodwa .
61003009	USomnini akasibuthaka ngesithembiso sakhe njengombana abanye bacabanga . Kunalokho uyaninyamezelela , akathandi bonyana kubhubhe namunye , kodwana kobana boke baphenduke .
61003010	Kodwana ilanga lakaSomnini lizakufika njengesela , nje-ke amazulu azakudlula ngokukhulu ukuhlokoma , koke kuzakupheliswa ngomlilo , iphasi nemisebenzi ekilo kuzakutjhiswa .
61003011	Njengombana zoke izintwezi zizakupheliswa , alo-ke kufanele nibe babantu abanjani epilweni yokucwenga nekumesabeni uZimu na ?
61003012	Iye , ekulindeleni nekurhabeleni ukufika kwelanga lakaZimu ngombana amazulu azakuthungelwa ngomlilo apheliswe nakho koke kuzakuncibilikiswa ngomlilo !
61003013	Kodwana ukuya ngokwesithembiso sakhe , silindele amazulu amatjha nephasi elitjha , lapho kuyokuba khona ukulunga .
61003014	Ngalokho-ke bathandekako , njengombana nilindele lokhu , tjhisekelelani bona nifunyanwe nguye ninokuthula begodu ninganabala namkha umphambo ,
61003015	nizibalele ukunyamezela kwakaSomnini njengesindiso . Kube njengombana nomzalwana wethu othandekako uPowula anitlolelako ukuya ngokuhlakanipha akuphiweko ,
61003016	nakakhuluma ngalokhu eencwadini zakhe zoke . Kukhona ezinye zezinto ezibukhuni ukuzizwisisa , okuzizinto abanganalemuko nabangakaqini bazihlanakezelela ukubhujiswa kwabo , njengombana benza nakezinye iincwadi zemitlolo .
61003017	Ngalokho nina bathandekako , njengombana senikwazi lokhu , yelelani , nakungasinjalo ningahle nithatheke ngemitjhapho yabantu abangenamthetho beze niwe ekuqineni kwenu .
61003018	Kodwana khulani emseni nelwazini leKosethu noMsindisi uJesu Krestu . Idumo alibe kuye gadesi bekube ngokungapheliko . Amen .
62001001	Lokho ebekukhona ekuthomeni , esakuzwako , sakubona ngamehlwethu , sakuqala besakuthinta ngezandla zethu , sinitjhumayeza khona mayelana nelilizwi lokuphila .
62001002	Ukuphilokho kwabonakaliswa , sakubona nje-ke sifakaza ngakho ; sitjhumayela kini ukuphila okungapheliko ebegade kukuBaba , nje-ke kwambulwa kithi .
62001003	Simemezela kini lokho esakubona besakuzwa ukuze nani nibe nobudlelwana nathi . Ubudlelwano bethu bukuBaba neNdodanenakhe uJesu Krestu .
62001004	Sinitlolela izintwezi ukuze ukuthaba kwethu kuphelele .
62001005	Naku umlayezo esawuzwa kuye nesiwumemezela kini : UZimu ukukhanya begodu kuye abukho nakancani ubumnyama .
62001006	Nakube sithi sinobudlelwano naye khibe ngahlanye sikhamba ebumnyameni , sinamanga begodu asenzi okuliqiniso .
62001007	Kodwana nangabe sikhamba ekukhanyeni njengombana naye asekukhanyeni , sinobudlelwano omunye nomunye neengazi zakaJesu iNdodanakhe zisihlanza ezonweni zoke .
62001008	Nasithi asinasono , siyazikhohlisa neqiniso alikho kithi .
62001009	Kodwana nangabe siyazivuma izono zethu , yena uthembekile begodu ulungile kobana asithethelele izono zethu , asihlambulule kikho koke ukungalungi .
62001010	Nangabe sithi azange khesone , simenza onamanga nelizwi lakhe alikho kithi .
62002001	Bantwana bami , nginitlolela lokhu ukuze ningoni . Kodwana nakube kukhona owonako , sinomkhulumeli kuBaba , nguJesu Krestu olungileko ;
62002002	yena uyihlawulo yezono zethu , ingasi zethu kwaphela kodwana nezono zephasi loke .
62002003	Nje-ke ngalokhu siqinisekile bona siyamazi yena nakube silonda imiyalwakhe .
62002004	Loyo othi : “ Ngiyamazi , ” kodwana angalondi imiyalwakhe , unamanga begodu neqiniso alikho kuye .
62002005	Kodwana loyo olonda ilizwi lakhe , mbala ithando lakaZimu liphelelisiwe kuye . Lokhu ngikho okusenza siqiniseke bona sikuye .
62002006	Loyo othi uhlala kuZimu kufanele akhambe njengoJesu .
62002007	Bathandekako , anginitloleli umyalo omutjha , kodwana nginitlolela omdala ebeninawo kusukela ekuthomeni ; umyalo omdala ngiwo umlayezo eseniwuzwile .
62002008	Nje-ke kwanjesi nginitlolela umyalo omutjha oliqiniso kuye nakini ngombana ubumnyama buyadlula nomkhanyo wamambala sewuyabonakala .
62002009	Loyo othi usemkhanyweni khisibe uzonda umzalwana , usesebumnyameni .
62002010	Kodwana othanda umzalwana uphila ekukhanyeni begodu akunalitho elingamenza akhutjwe .
62002011	Kodwana ozonda umzalwana usebumnyameni ; ukhamba ebumnyameni begodu akazi lapho aya khona ngombana ubumnyama bumphophazile .
62002012	Ngitlolela nina bantwana ngombana izono zenu zilitjalelwe ngebanga lebizo lakhe .
62002013	Ngitlolela nina bobaba ngombana niyamazi wekuthomeni . Ngitlolela nina lutjha ngombana nimehlulile okhohlakeleko .
62002014	Ngitlolele nina bantwana ngombana niyamazi uBaba . Ngitlolele nina bobaba ngombana niyamazi wekuthomeni . Ngitlolele nina lutjha ngombana ninamandla nelizwi lakaZimu lihlezi kini nokhohlakeleko nimehlulile .
62002015	Ningathandi iphasi namkha izinto zephasi . Nakube umuntu uthanda iphasi , ithando lakaBaba alikho kuye
62002016	ngombana koke kwephaseli kuziinkanuko zenyama , iinkanuko zamehlo nokuzigqaja ngepilo . Koke lokhu akuveli kuBaba kodwana ephasini .
62002017	Iphasi neenkanuko zalo kuyadlula ; kodwana loyo owenza intando kaZimu unokuphila okungapheliko .
62002018	Bantwana , sekusikhathi sokuphela , njengombana nizwile bona owaphika uKrestu uyeza ; nje-ke abaphika uKrestu abanengi sebafikile . Ngalokho siyazi bona sekusikhathi sokuphela .
62002019	Baphuma kithi , kodwana bekungasibo bethu ; ngombana nakube bekungabethu bebazokuhlala nathi . Kodwana ngokuphuma kwabo kithi kutjengisa tjhatjhalazi bonyana akakho namunye wabo ogade kungowethu .
62002020	Kodwana nina nazeswa ngiloyo oCwengileko , yeke ninelwazi loke .
62002021	Nje-ke ngiyanitlolela , ingasi ngombana ningalazi iqiniso , kodwana ngombana nilazi , begodu niyazi bona akunamanga avela eqinisweni .
62002022	Alo-ke , ngubani onamanga , nakungasi ngiloyo ophikako bona uJesu unguKrestu na ? Loyo-ke ungophika uKrestu , uphika uYise neNdodana .
62002023	Akakho ophika iNdodana onoYise ; woke ovuma iNdodana unaye noYise .
62002024	Lokho enakuzwa ekuthomeni akuhlale kini . Nakube lokho enakuzwako kusukela ekuthomeni kuhlala kini , khona nizakuhlala kuYise neNdodaneni .
62002025	Lokhu ngilokho asethembise khona , okutjho ipilo engapheliko .
62002026	Nginitlolela izintwezi mayelana nalabo abathanda ukunilahlekisa .
62002027	Nakungini , izeso enalamukela kuye lihlala kini , ngalokho anidingi kobana nanyana ngubani anifundise . Kodwana njengombana izeso lakhe linifundisa ngezinto zoke , kuliqiniso akusiwo amanga , yeke njengombana linifundisile , hlalani kuye .
62002028	Nje-ke bantwana , hlalani kuye ukuze kuthi nakabonakaliswako sibe nesibindi , iye , singadaniswa phambi kwakhe ekufikeni kwakhe .
62002029	Nakube niyazi bona ulungile , nizakwazi bonyana ngiloyo naloyo owenza kuhle , ubelethwe nguye .
62003001	Qalani bona lingangani ithando uBaba asiphe lona kobana sibizwe bona sibantwana bakaZimu ; iye , singibo ! Ngikho lokhu iphasi lingasazi ngombana azange limazi yena .
62003002	Bathandekako , kwanjesi sibantwana bakaZimu , nokho akukakhanyi kuhle esizakuba ngikho . Kodwana esikwaziko ngilokhu : lokha nakabonakaliswako sizakufana naye ngombana sizombona njengombana anjalo .
62003003	Ngiloyo naloyo onethemba leli kuye uyazihlambulula njengombana yena ahlambulukile .
62003004	Loyo owenza isono weqa umthetho ngombana isono sikukweqa umthetho .
62003005	Niyazi bona wabonakaliswa kobana azokuhlangula izono begodu kuye akukho sono .
62003006	Loyo ohlala kuye akoni ; yeke owonako akakamboni begodu akamazi .
62003007	Bantwana , ningalahlekiswa mumuntu . Loyo owenza okulungileko ulungile njengombana naye alungile .
62003008	Loyo owenza isono ngewakaSathana ngombana uSathana uyona kusukela ekuthomeni . Isizathu sokobana iNdodana kaZimu ibonakaliswe kugiriza imisebenzi kaSathana .
62003009	Loyo obelethwe nguZimu akoni ngombana imbewu kaZimu ihlala kuye , akasakghoni ukona ngombana ubelethwe nguZimu .
62003010	Ngalokho abantwana bakaZimu nebakaSathana babonakala ngalokhu : Loyo ongenzi okulungileko naloyo ongathandi umzalwana akasuye umntwana kaZimu .
62003011	Lo , myalo enawuzwa kusukela ekuthomeni wokobana kufuze sithandane .
62003012	Singafani noKayini ogade angewakaSathana ngokubulala umfowabo . Enjephana wambulalelani na ? Kungombana izenzo zakhe bezizimbi kodwana zomfowabo zilungile .
62003013	Ningarareki bazalwana lokha ilizwe nalinizondako .
62003014	Siyazi bona sesiphumile ekufeni singene ekuphileni ngombana sithanda abazalwana . Loyo onganathando usahlezi ekufeni .
62003015	Nanyana ngubani ozonda umzalwana wakhe , umbulali ; niyazi bona akunambulali onokuphila okungapheliko .
62003016	Ithando silazi ngokuthi yena wadela ukuphila kwakhe ngebanga lethu . Nje-ke nathi kufanele sidele ukuphila kwethu ngebanga labanye .
62003017	Alo , ithando lakaZimu lingahlala njani emuntwini othi anomnotho wephaseli , abone umzalwana wakhe aswela kodwana angabi nesisa kuye na ?
62003018	Bantwana , asingabi nethando ngamezwi namkha ngekulumo kodwana ngeqiniso nangezenzo .
62003019	Ngalokho sizakwazi bona singebeqiniso begodu iinhliziyo zethu sizazithulisa phambi kwakhe
62003020	lokha nazisilahlako ngombana uZimu mkhulu kuneenhliziyo zethu begodu wazi koke .
62003021	Bathandekako , nakube iinhliziyo zethu azisilahli , sinesibindi phambi kwakaZimu ,
62003022	samukeliswa koke esikubawa kuye ngombana silonda imiyalwakhe besenze lokho okumthokozisako .
62003023	Nje-ke naku umyalo : Kufuze sikholwe ebizweni leNdodanakhe uJesu Krestu begodu sithandane njengombana asiyala .
62003024	Labo abalonda imiyalwakhe bahlala kuye naye uhlala kibo . Ngalokho siyazi bona uhlala kithi ngoMoya asiphe yena .
62004001	Bathandekako ningakholwa yoke imimoya , kodwana hlolisisani nakube ivela kuZimu ngombana banengi abaphorofidi bamanga abaphumele ephasini .
62004002	UMoya kaZimu nizamazi ngalokhu : Woke ummoya ovumako bona uJesu Krestu uzile ngejamo lenyama uvela kuZimu .
62004003	Woke ummoya ongamvumi uJesu awuveli kuZimu . Lowo mumoya waloyo ophika uKrestu enezwa ngawo bona uyeza , njenganje selakhona ephasinapha .
62004004	Bantwana ningebakaZimu begodu nibahlulile ngombana loyo ongakini mkhulu kunaloyo osephasineli .
62004005	Bona bangebephaseli ; yeke lokho abakukhulumako kungekwephasi .
62004006	Thina singebakaZimu , loyo owazi uZimu uyasilalela ; loyo ongasuye wakaZimu akasilaleli . Ngalokhu sazi ummoya weqiniso nommoya wamanga .
62004007	Bathandekako , asithandaneni ngombana ithando livela kuZimu . Onethando ubelethwe nguZimu begodu uyamazi uZimu .
62004008	Loyo onganathando akamazi uZimu ngombana uZimu ulithando .
62004009	Ithando lakaZimu labonakaliswa phakathi kwethu ngokuthumela iNdodanakhe eyodwa tere ephasinapha ukuze siphile ngayo .
62004010	Ithando ngilokhu : Akusingithi esamthandako uZimu , kodwana nguye owasithandako bewasithumela neNdodanakhe bona ibe mhlabelo oyihlawulo yezono zethu .
62004011	Bathandekako , njengombana uZimu wasithanda kangaka , ngokunjalo nathi sifanele sithandane .
62004012	Akakho noyedwa owakhe wabona uZimu , kodwana nasithandanako uZimu uhlala kithi nethando lakhe liphelele kithi .
62004013	Ngalokho siyazi bona sihlala kuye naye uhlala kithi ngombana usinikele kwakaMoya wakhe .
62004014	Sibonile begodu siyafakaza bona uYise wathumela iNdodanakhe bona ibe Msindisi wephasi .
62004015	Loyo ovumako bona uJesu uyiNdodana kaZimu , uZimu uphila kuye naye uphila kuZimu .
62004016	Nje-ke siyalazi besiyalikholwa ithando uZimu analo kithi . Iye , uZimu ulithando , loyo ophila ethandweni uphila kuZimu noZimu uphila kuye .
62004017	Ngendlela leyo ithando liphelelisiwe kithi ukuze sibe nesibindi ngelanga lokugwetjwa ngombana njengombana anjalo yena , sinjalo nathi ephasinapha .
62004018	Akukho ukwesaba ethandweni . Kodwana ithando elipheleleko liqotha ukwesaba ngombana ukwesaba kunesibetho , nje-ke owesabako akakapheleli ethandweni .
62004019	Thina siyathanda ngombana yena wasithanda qangi .
62004020	Loyo othi : “ Ngiyamthanda uZimu , ” kodwana khisibe uzonde umzalwana wakhe , umleyimala ngombana loyo ozonda umzalwana wakhe ambonako angekhe athanda uZimu angazange akhe ambone .
62004021	Umyalo asinikele wona ngilo : Loyo othanda uZimu kufanele athande nomzalwana wakhe .
62005001	Loyo naloyo okholwako bona uJesu unguKrestu , ubelethwe nguZimu ; omunye nomunye othanda umbelethi , uthanda naloyo obelethwe nguye .
62005002	Ngalokho siyazi bona sithanda abantwana bakaZimu , lokha nasilonda imiyalwakhe .
62005003	Ukuthanda uZimu kukobana silonde imiyalwakhe , begodu imiyalwakhe ayisinzima
62005004	ngombana koke okubelethwe nguZimu kuyalihlula iphasi ; lokhu kukuhlula okwehlule iphasi : ukukholwa kwethu .
62005005	Ngubani ongahlula iphasi nakungasi ngiloyo okholwa bona uJesu uyiNdodana kaZimu na ?
62005006	Nguye loyo oweza ngamanzi nangeengazi , uJesu Krestu ; ingasi ngamanzi kwaphela , kodwana weza ngamanzi nangeengazi . UMoya nguye ofakazako ngombana uMoya uliqiniso .
62005007	Bathathu abofakazi ,
62005008	nguMoya , mamanzi neengazi begodu abathathwaba bayavumelana .
62005009	Nakube siyabamukela ubufakazi babantu , khona-ke ubufakazi bakaZimu bukhulu kunabo ngombana lobu bufakazi bakaZimu abunikeleko ngeNdodanakhe .
62005010	Okholwa eNdodaneni kaZimu unabo ubufakazi ngehliziywenakhe . Ongakholwa kuZimu , umenze umleyimanga ngokungakholwa ebufakazini uZimu abukhulumileko ngeNdodanakhe .
62005011	Ubufakazi ngilobu bokuthi uZimu usiphe ubuphilo obungapheliko ; ubuphilobu buseNdodanenakhe .
62005012	Loyo oneNdodana kaZimu unokuphila ; kodwana loyo onganaNdodana kaZimu akanakho ukuphila .
62005013	Nginitlolela lokhu nina enikholwa ebizweni leNdodana kaZimu ukuze nazi bona ninokuphila okungapheliko .
62005014	Nasi isibindi esinaso kuye : Lokha nasibawa nanyana yini ngokwentando yakhe , uyasizwa .
62005015	Nje-ke nakube siyazi bona uyasizwa nasibawa nanyana yini , khona-ke siyazi bona sesikufumene esimbawe khona .
62005016	Nangabe omunye ubona umzalwana wakhe enza isono esingadoseli ekufeni , akamthandazele ; uZimu uzamupha ukuphila loyo ongenzi isono esidosela ekufeni . Sikhona isono esidosela ekufeni , angitjho bona kuthandazelwe leso .
62005017	Koke okungakalungi sisono kodwana kukhona isono esingadoseli ekufeni .
62005018	Siyazi bona loyo obelethwe nguZimu akathuweleli ngokona , iye ngombana obelethwe nguZimu uyazilonda nomumbi akamthinti .
62005019	Siyazi bona singebakaZimu nokobana iphasi loke lisemandleni womumbi .
62005020	Godu siyazi bona iNdodana kaZimu yeza yasipha ilemuko ukuze simazi oliqiniso begodu sikuye oliqiniso neNdodanakhe uJesu Krestu . Yena unguZimu mbala , ukuphila okungapheliko .
62005021	Bantwana , tjhidani kibosingazimu .
63001001	Umphathi , kudade okhethiweko nabantwabakhe engibathanda ngeqiniso ; kungasimi ngedwa kodwana nakibo boke abazi iqiniso .
63001002	Iye , ngebanga leqiniso elihlala kithi nelizakuba nathi ngokungapheliko .
63001003	Umusa , isirhawu nokuthula okuvela kuZimu uBaba nakuJesu Krestu iNdodanakhe , akube nathi ngeqiniso nangethando .
63001004	Ngathokoza kangangani ukufumana bona abanye babantwana bakho bakhamba eqinisweni njengombana sayalwa nguBaba .
63001005	Nje-ke ngiyakubawa , dadwethu othandekako ingasi njengaloyo okutlolela umyalo omutjha kodwana lowo ebesinawo kusukela ekuthomeni kobana sithandane .
63001006	Ithando ngileli : kukobana sikhambe ngokwemiyalwakhe . Iye , njengombana wezwa kusukela ekuthomeni , umyalwakhe kukobana sikhambe ethandweni
63001007	ngombana banengi abakhohlisi abazele loke iphaseli , iye , labo abangavumi bona uJesu Krestu uze ngenyama . Nje-ke nanyana ngubani onjalo umkhohlisi nophika uKrestu .
63001008	Tjhejani-ke bona ningalahlekelwa ngesele nikusebenzele ; kodwana inga ningamukela umvuzo opheleleko .
63001009	Nanyana ngubani ongabambeleli efundisweni kaKrestu akanaye uZimu . Loyo ohlala efundisweni kaKrestu unaye uBaba neNdodana .
63001010	Lokha nakufika umuntu kini nefundiso engafaniko nale , ningamamukeli emakhaya wenu ; ningambingeleli
63001011	ngombana ombingelelako uhlanganyela naye emikhubeni yakhe .
63001012	Kunengi enginganitlolela khona , kodwana azange ngithande ukunitlolela ngekhasi nangomsobo ; kunalokho ngithemba ukuza kini nokukhuluma nani umlomo nomlomo ukuze ukuthokoza kwethu kuphelele .
63001013	Bayakulotjhisa abantwana bakadadwenu okhethiweko .
64001001	Umphathi , kuGayusi othandekako , engimthanda ngeqiniso .
64001002	Mthandekako , kunakho koke ngikufisela bona koke kukukhambele kuhle nokobana ube nepilo ehle njengombana kunjalo ngommoyakho .
64001003	Ngathokoza kangangani lokha abanye babazalwana nabafika bafakaza ngokuthembeka kwakho eqinisweni , okutjho ikhambo yakho eqinisweni .
64001004	Akukho okungithokozisa kangaka ngaphandle kokuzwa bona abantwana bami bakhamba eqinisweni .
64001005	Mthandekako ukwenza ngokwethembeka koke okwenzela abazalwana nanyana bamiqhamuka nje kuwe .
64001006	Bafakazile ebandleni ngethando lakho . Nje-ke uzabe wenza kuhle nange ubakhambisa ngendlela ezakuthokozisa uZimu .
64001007	Kube ngebanga lebizo lakaJesu bona baphume , bangamukeli ilitho kabatjhili .
64001008	Nje-ke thina kufanele sibasekele abantu abanjalo ukuze sibambisane nabo emsebenzini weqiniso .
64001009	Ngatlolela ibandla okuthileko ; kodwana uDiyotrefe othanda ukuzenza mkhulu , akafuni ukusamukela .
64001010	Nje-ke lokha nangizako lapho , ngizokhe ngiyelelisise kuhle akwenzako nangehlebezana yamanga akhamba ayinyenyeza ngathi . Akaneliseki ngalokho , ubuye angabamukeli abazalwana begodu ukhandela labo abafuna ukwenza lokho abe abaqotjhe ngebandleni .
64001011	Mthandekako , ungalandeli okumbi kodwana landela okuhle . Loyo owenza okulungileko ungewakaZimu , kodwana owenza ubumbi akakamboni uZimu .
64001012	Boke bamkhuluma kuhle uDemetriyusi ; ngitjho neqiniso liyamfakazela . Nathi godu siyambuka , nawe uyazi bona ubufakazi bethu buliqiniso .
64001013	Kunengi ebengingakutlolela khona , kodwana azange ngithande ukukutlolela ngekhasi nangomsobo ;
64001014	nje-ke ngithemba bona ngizokubona masinyana , sizakukhuluma umlomo nomlomo .
64001015	Ukuthula akube nawe .
65001001	UJuda , inceku kaJesu Krestu , umfowabo kaJakopo , kilabo ababiziweko , abathandwe nguZimu uBaba , balondwa nguJesu Krestu .
65001002	Sengathi umusa , ukuthula nethando kunganda kini noke .
65001003	Bathandekako , nanyana bengitjhisekela ukunitlolela ngesindiso esiyihlanganyeleko soke , ngibone kunesidingo bonyana nginitlolele nginibawe bona nilwele ukukholwa okwabekwa kwabacwengileko kwaba kanye .
65001004	Nje-ke sebangene ngokukhukhutha labo okwatlolwa ngabo ekadeni bona bangabokulahlwa . Bababantu abangesabi uZimu nabaphendulela umusa kaZimethu emesweni begodu baphika okunguye kwaphela uMnikazi wethu , iKosi uJesu Krestu .
65001005	Nanyana senikwazi koke lokhu , ngithanda ukunikhumbuza bona uSomnini wasindisa kwaba kanye isizwe sakhe enarheni yeGibhide , kodwana emva kwalokho warhayila labo abangazange bakholwe .
65001006	Ngitjho neengilozi ezingazange zibulonde ubukhosi bazo , kodwana zatjhiya ikhaya lazo , uzilonde eenketanini zesiphelani ebumnyameni obuzikileko zilindele ilanga elikhulu lokugwetjwa .
65001007	Ngokufanako , iSodoma neGomora kanye nemizi ebhodileko yazibandakanya emabayini ngendlela emameswe nedazukileko , yaba sibonelo sokuhlunguphazwa ngokutjhiswa ngomlilo wesiphelani .
65001008	Ngokunjalo , laba babhudangi basilaphaza imizimba yabo , badela ukulawulwa begodu bahlambalaza ubukhosi .
65001009	Ngitjho nengilozi ekulu uMikhayeli lokha nakaphikisana noSathana ngesidumbu sakaMosi , azange amtemeleje ngehlamba kodwana wathi : “ USomnini uzakukhalimela . ”
65001010	Kodwana abantwaba bahlambalaza nanyana kuyini abangakwaziko ; nalokho abakwaziko ngemvelo , njengeenyamazana , ngikho okubabhubhisako .
65001011	Maye kibo , ngombana bakhamba endleleni kaKayini ; bagijimela ekudukeni kwakaBhalami ngenca yomvuzo begodu babhubha ekuhlubukeni kwakaKora .
65001012	Laba balihlazo eminyanyeni yenu yethando lapha badla khona nani banganavalo , bazondla bona . Banjengamafu aphetjhulwa mumoya , banjengemithi yesilimela enganazo iinthelo , efe kabili etsonyulwe nemirabhu .
65001013	Bamamaza welwandle abhubhudlha amahlazo wawo ; baziinkwekwezi ezilahlekileko ezibekelwe ubumnyama obukhulu obungapheliko .
65001014	U-Inogo , osizukulwana sekhomba kusukela ku-Adamu , waphorofida ngabo wathi : “ Qalani , uSomnini uza nebakhe abacwengileko abamatjhumitjhumi weenkulungwana ,
65001015	uzokugweba boke , abe ahlunguphaze boke abangakholwako ngazo zoke izenzo zabo zokungakholwa abazenzileko ngendlela yokungakholwa kwabo , iye , nangamezwi anamadinyana abawakhuluma ngokunyefula . ”
65001016	Laba kubabantu abakhalalako nabasolako ; balandela iinkanuko zabo ; bayazigqaja begodu balutha abanye ukuze bafumane inzuzo .
65001017	Kodwana nina bathandekako , khumbulani amezwi akhulunywa ngaphambilini bapostoli beKosethu uJesu Krestu .
65001018	Bathi kini : “ Ngemihla yokuphela kukhona abazanihleka ihlaya , bakhambe ngeenkanuko zabo ezimbi . ”
65001019	Ngibo labo abanganaMoya abaletha ukwahlukana .
65001020	Kodwana nina bathandekako , zakheni ekukholweni kwenu okucwengileko , nithandaze ngoMoya oCwengileko .
65001021	Hlalani ethandweni lakaZimu , nilindele isirhawu seKosethu uJesu Krestu , esisiletha ekuphileni okungapheliko .
65001022	Nizwelane nalabo abazazako ;
65001023	abanye basindiseni ngokubahlwitha emlilweni ; abanye nizwelane nabo ngokwesaba , nizonde ngitjho nesambatho esinindwe ziinkanuko zabo ezimbi .
65001024	Kiloyo onamandla wokunilonda bona ningawi , nokunijamisa phambi kwephazimulo yakhe ninganabala , ninokuthokoza okukhulu ,
65001025	kuye uZimu oyedwa , uMsindisethu ngoJesu Krestu iKosethu , akube kuye iphazimulo , amandla nobukhosi , kusukela ekuthomeni nagadesi ngokungapheliko ! Amen .
66001001	Isambulo sakaKrestu asinikelwa nguZimu bonyana abonise iinceku zakhe okufanele kwenzeke msinyana . Lokho wakwenza ngokuthumela ingilozi ukuyobonisa inceku yakhe uJwanisi ,
66001002	owafakaza ngelizwi lakaZimu nangoJesu Krestu nangakho koke akubonileko .
66001003	Ubusisiwe loyo ofundako nolalela amezwi wesiphorofidwesi encwadini , iye , nolonda lokho ekutlolwe kiyo ngombana isikhathi sibandamele .
66001004	UJwanisi , kiwo amabandla alikhomba we-Asiya : Kini akube mumusa nokuthula okuvela kuye okhona nogade avele akhona nozako , nakiyo imimoya elikhomba ephambi kwesihlalo sakhe sobukhosi
66001005	nakuJesu Krestu ufakazi othembekileko , olizibulo labafileko noMbusi wamakhosi wephasi . Kuye osithandako nowasihlenga ezonweni zethu ngeengazi zakhe ,
66001006	wasenza saba mbuso , saba baphristi bokulotjha uZimu uYise ; akube kuye iphazimulo nobukhosi nini nanini . Amen .
66001007	Qalani nango asiza ngamafu , amehlo woke azambona , ngitjho nalabo abamgwazako ; izizwe zoke zephasi zizokulila ngaye .
66001008	“ Mina ngingu-Alfa no-Omega , ” kutjho uSomnini uZimu , okhona nogade avele akhona nozako .
66001009	Mina Jwanisi , umzalwana wenu nomhlanganyeli kanye nani ekuhluphekeni , embusweni nekubekezeleni ; bengisesihlengeleni sePatmosi ngebanga lelizwi lakaZimu nobufakazi ngoKrestu .
66001010	BengikuMoya ngelanga leKosi ; ngezwa ilizwi elikhulu lihlokoma njengeporompita ngemva kwami ,
66001011	lisithi : “ Tlola lokho okubonako encwadini , ukuthumele emabandleni alikhomba , okutjho e-Efesu , eSimirna , ePherigamo , eThiyathira , eSaridisi , eFiladelfiya neLawodikeya . ”
66001012	Nje-ke ngaphenduka ngaqala bonyana ngibone bona bekungelikabani ilizwi ebelikhuluma kimi . Ekuphendukeni kwami ngakhangwa zizinti zeembani ezilikhomba zegolide ;
66001013	hlangana nezinti lezo ngabona ofana neNdodana yoMuntu embethe izambatho ezide , aqakanise nentambo yegolide esifubeni sakhe .
66001014	Ihloko neenhluthu zakhe bezimhlophe twa njengoboya obumhlophe ; amehlwakhe anjengamalangabi womlilo ,
66001015	iinyawo zakhe ziphazima njengedzila etsengiswe ngemlilweni ; ilizwi lakhe libhodla njengamanzi amanengi .
66001016	Esandleni sakhe bekaphethe iinkwekwezi ezilikhomba , emlonyenakhe kwavela isabula ebukhali ncazombili , ubuso bakhe baphazima njengelanga elibaleleko .
66001017	Ngathi nangimbonako ngaduleka phasi eenyaweni zakhe njengofileko . Wabeka isandla sakhe sesidla phezu kwami wathi : “ Ungesabi , ngingewokuthoma newokuphela ;
66001018	ngingophilako ! Bengifile , kodwana qala-ke sengiphila ngokungapheliko , begodu ngiphethe iinhluthulelo zokufa nezephasi labafileko .
66001019	Tlola-ke okubonileko , okukhona nalokho okuzakwenzeka emva kwalokhu .
66001020	Ifihlakalo yeenkwekwezi ezilikhomba ozibonileko ngesidleni sami kanye nezinti zegolide zeembani ezilikhomba zingilokhu : Iinkwekwezi ezilikhomba ziziingilozi zamabandla alikhomba nezinti zeembani ezilikhomba zegolide zimabandla alikhomba . ”
66002001	“ Kiyo ingilozi yebandla le-Efesu tlola uthi : Naku umlayezo waloyo ophethe iinkwekwezi ezilikhomba esandleni sakhe sesidla , okhamba hlangana nezinti zeembani zegolide ezilikhomba :
66002002	Ngiyayazi yoke imisebenzi yakho , ukukhuthala nokunyamezela kwakho . Ngiyazi bona uyabhalelwa ukubanyamezelela abambi ; kodwana wabalinga labo abathi bona babapostoli khisibe abasibo , wabafumana barhwaya amanga .
66002003	Wathi unokunyamezela , watshwenywa khulu ngebanga lebizo lami , awuzange udinwe .
66002004	Kodwana nginalokhu ngawe : Ulilahlile ithando lakho lokuthoma .
66002005	Khumbula lapho uwe khona , uphenduke wenze imisebenzi ebewuyenza ekuthomeni . Nakungasinjalo ngizokuza kuwe , ngisuse ilithi lesibani endawenalo nawungaphendukiko .
66002006	Kodwana kuwe kukhona lokhu kokuthi uzonde imisebenzi yamaNikholawo , engiyizondako nami .
66002007	“ Onendlebe akezwe lokho uMoya akutjhoko emabandleni . “ Loyo owahlulako ngiyomnikela ilungelo lokobanyana adle emthini wokuphila osepharadesi lakaZimu . ”
66002008	“ Godu kiyo ingilozi yebandla leSmirna tlola uthi : Naka amezwi avela kiloyo ongowokuthoma newokuphela , owafako wabuye waphila godu :
66002009	Ngiyabazi ubudisi nobuchaka bakho kodwana khisibe unjingile ; ngazi nehlamba yalabo abathi bamaJuda bangasiwo kodwana balisinagogi lakaSathana .
66002010	Ungesabi lokho ozakuhlupheka ngakho . Yelela , uSathana usazokudlhunya abanye benu ngesikhungweni ukuze nizizinywe , nibe nobudisi amalanga alitjhumi . Thembeka bekube sekufeni , ngizakupha isihlohlo sokuphila .
66002011	“ Onendlebe akezwe lokho uMoya akutjhoko emabandleni . “ Ohlulako akasoze oniwa kukufa kwesibili . ”
66002012	“ Kiyo ingilozi yebandla lePhergamu tlola uthi : Naka amezwi waloyo ophethe isabula ebukhali ngapha nangapha :
66002013	Ngiyakwazi lapho uhlala khona , iye , lapha uSathana ajamise khona isihlalo sakhe sobukhosi . Nokho ubambelele ebizweni lami begodu azange uphike ukukholwa kimi ngitjho nemihleni ka-Antiphasi , ufakazi wami othembekileko , owabulawelwa hlangana nani lapha uSathana aphila khona .
66002014	Kodwana kukhona okungangiphathi kuhle ngawe : Kukhona abathileko hlangana nani ababambelele eemfundisweni zakaBhalamu , owafundisa uBhalaki bona abeke isikhubekiso phambi kwabakwa-Israyeli , kobana badle okuhlatjelwe iinthombe nokuziphatha ngobufebe .
66002015	Ngokunjalo nahlangana nani godu kukhona nabanye abalandela iimfundiso zamaNikholawo .
66002016	Nje-ke phenduka ! Nakungasinjalo ngiyeza kuwe masinyana kobana ngilwe nabo ngesabula yomlomami .
66002017	“ Onendlebe akezwe lokho uMoya akutjhoko emabandleni . “ Ohlulako ngizomupha imana ethukusiweko ; ngimnikele ilitje elimhlophe ekutlolwe kilo ibizo elitjha elingaziwa mumuntu ngaphandle kwaloyo olamukelako . ”
66002018	“ Kiyo ingilozi yebandla leThiyathira tlola uthi : Naka amezwi weNdodana kaZimu , enamehlo inga malangabi womlilo , iinyawo zayo ziphazima njengedzila etsengiswe ngemlilweni ithi :
66002019	Ngiyayazi imisebenzakho , ithando nokukholwa kwakho , ukulotjha nokunyamezela kwakho nokuthi imisebenzakho idlula yokuthoma .
66002020	Kodwana indabami ngawe kukobana unyamezelela umfazi okuthiwa nguJezebheli , ozibiza athi umphorofidi bona afundise iinsebenzi zami bona zenze ubufebe nokudla okuhlatjelwe iinthombe .
66002021	Ngamnikela ithuba lokuphenduka , kodwana akhange afune ukuphenduka ebufebeni bakhe .
66002022	Yelela-ke , ngizomphosela embhedeni weenhlungu , kuthi labo ahlobonga nabo ngibaphosele ekubandezelekeni okukhulu nakube abaphenduki emisebenzinakhe .
66002023	Ngizobabhubhisa abantwana bakhe ; amabandla woke azakwazi bona nginguloyo ohlola iziso neenhliziyo begodu ngizokuvuza omunye nomunye wenu ngokwemisebenzakhe .
66002024	“ Nje-ke ngithi kini nakwabanye abaseThiyathira , labo abanganamatheli efundisweni le nabangakafundi lokho ekuthiwa ngokuzikileko kwakaSathana , ‘ Angisanithwesi omunye umthwalo ,
66002025	kwaphela bambelelani kilokho eninakho bengifike . ’
66002026	“ Loyo owahlulako , enze imisebenzami bekube sekupheleni , ngiyomupha ilungelo lokubusa izizwe .
66002027	Uzozibusa ngentonga yesimbi , aziphahlaze zibe ziincucwana njengembiza yomdaka , iye , njengalokha nami ngamukela kuBaba .
66002028	Godu ngizomnikela ikhwezi lokusa .
66002029	“ Onendlebe akezwe lokho uMoya akutjhoko emabandleni . ”
66003001	“ Kiyo ingilozi yebandla leSardisi tlola uthi : Naka amezwi waloyo ophethe imimoya elikhomba yakaZimu kanye neenkwekwezi ezilikhomba , uthi ngiyayazi imisebenzakho begodu udume ngelokuthi uyaphila kanti ufile .
66003002	Yeke , vuka uqinise lokho okuseleko nobekusele kuzokufa ngombana ngifunyene imisebenzakho ingakapheleli phambi kwakaZimami .
66003003	Nje-ke khumbula lokho okwamukeleko wakuzwa ; kulalele uphenduke . Kodwana nawungaphaphamiko , ngizokukhokhobela njengesela , angekhe wazi bona ngizokufika kuwe ngasiphi isikhathi .
66003004	Nokho kusesekhona abantu abambalwa eSardisi abangakasilaphazi izambatho zabo ; bazokukhamba nami bembethe ezimhlophe ngombana bafanele .
66003005	Ngokunjalo nohlulako uzokwembathiswa ezimhlophe , ibizo lakhe angekhe ngalesula encwadini yabaphilako ; ngizolivuma phambi kwakaBaba naphambi kweengilozi zakhe .
66003006	“ Onendlebe akezwe lokho uMoya akutjhoko emabandleni . ”
66003007	“ Kiyo ingilozi yebandla leFiladelfiya tlola uthi , Naka amezwi waloyo ocwengileko noqinisileko , loyo ophethe isihluthulelo sakaDavida , ovula kungavali muntu , avale kungavuli muntu , uthi :
66003008	Ngiyayazi imisebenzakho . Qala , ngibeke phambi kwakho umnyango ovulekileko nongekhe wavalwa mumuntu . Ngiyazi bonyana unamandla amancani , nokho amezwami uwalondile nebizo lami akhange uliphike .
66003009	Labo abalisinagogi lakaSathana , abathi bamaJuda khisibe abasiwo kodwana baleya amanga , ngizobenza beze bazokuguqa eenyaweni zakho bebalemuke bonyana ngikuthandile wena .
66003010	Njengombana uwulondile umyalo wami wokunyamezela ngesineke , nami-ke ngizokuhlenga nakufika isikhathi sokulingwa esizokwehlela loke ilizwe kobana kuzizinywe abakhileko ephasini .
66003011	Ngiyeza masinyana ; londa lokho onakho ukuze kungabikhona okwemuka isihlohlo sakho .
66003012	Ohlulako ngizomenza isika ethempelini lakaZimami ; angeze asasuka kilo . Ngizokutlola kuye ibizo lakaZimami nebizo lomuzi kaZimami , iJerusalema elitjha eliyokwehla livela kuZimami ezulwini . Iye , ngitlole phezu kwakhe nebizo lami elitjha .
66003013	“ Onendlebe akezwe lokho uMoya akutjhoko emabandleni . ”
66003014	“ Kiyo ingilozi yebandla leLawodikhiya tlola uthi : Naka amezwi ka-Amen , ufakazi othembekileko noqinisileko , osisusa salokho okubunjwe nguZimu , uthi :
66003015	Ngiyayazi imisebenzakho nokobana awuqandi , awutjhisi . Bengifisa bona ngathana bewungoqandako namkha otjhisako .
66003016	Alo , njengombana ubuthuku nje , ungatjhisi ungaqandi , ngizokukhafula .
66003017	Wena uthi , ‘ Nginjingile , ngizibulungele umnotho , nje-ke angisweli litho . ’ Awuziboni bonyana nguwe osidwedwe , wokurhawukelwa , ochakileko , ongaboniko nohlubule .
66003018	Ngalokho ngiyakweluleka bona uthenge kimi igolide elicoliswe ngomlilo khona uzakuba ngonjingileko ; thenga nezambatho ezimhlophe khona uzakwembatha ufihle ihlazo lobubhunubhunu bakho ; iye , uthenge nesizelo ongasitjhatjha emehlwenakho ukuze ubone .
66003019	Labo engibathandako ngiyabasola bengibakhalimele ; nje-ke tjhiseka , uphenduke !
66003020	Qala , ngijame emnyango ngiyakokoda ! Nakube umuntu uzwa ilizwi lami avule , ngizakungena kuye ngidle naye , naye adle nami .
66003021	Ohlulako ngizomnikela ilungelo lokuhlala nami esihlalweni sami sobukhosi , kuzakuba njengombana nami ngahlula bengahlala noBaba esihlalweni sakhe sobukhosi .
66003022	“ Onendlebe akezwe lokho uMoya akutjhoko emabandleni ! ”
66004001	Ngemva kwalokhu , ngaqala ngabona ezulwini umnyango uvulekile . Ilizwi lokuthoma engalizwako likhuluma nami belinjengeporompita , lisithi : “ Akhese unyukele lapha ngizokutjengisa bona kuzokwenzekani emva kwalokhu ! ”
66004002	Khona lapho ngaba kuMoya , ngabona isihlalo sobukhosi ezulwini kukhona obekahlezi kiso .
66004003	Loyo obekahlezi lapho bekabonakala anjengelitje lejasiperi nesardiyo ; begodu esihlalweni sobukhosi mazombe kunezungu leKosi elibonakala inga yimabula .
66004004	Esihlalweni sobukhosi mazombe bekunezinye iinhlalo ezimatjhumi amabili nane , phezu kwazo kuhlezi abaphathi abamatjhumi amabili nane , bembethe izambatho ezimhlophe bathwele neehlohlo zegolide .
66004005	Khona esihlalweni sobukhosi lapho kwabaneka imibani , kwezwakala umdumo neensaba zokuraramba . Phambi kwesihlalo sobukhosi leso kwavutha iimbani ezilikhomba ezimimoya elikhomba yakaZimu .
66004006	Godu phambi kwesihlalo sobukhosi bekunokuthileko okuqaleka inga lilwandle lerhalasi , kudarhe njengekristali . Esihlalweni sobukhosi mazombe nangemahlangothini woke waso kukhona iimbunjwa ezine eziphilako , zigcwele amehlo ngaphambili nangemuva .
66004007	Isibunjwa sokuthoma besifana nengwenyama , sesibili sifana nekunzi , sesithathu sinobuso bomuntu , sesine sifana nekhozi eliphaphako .
66004008	Iimbunjwa ezine lezi bezineempiko ezisithandathu ngasinye , zembethwe mamehlo ngaphakathi nangaphandle . Bezingaqedi ukurhuba imini nobusuku zithi : “ Ucwengile , ucwengile , ucwengile , uSomnini uZimu uMninimandlawoke , obekavele akhona , okhona nozako ! ”
66004009	Kwathi lokha iimbunjwa eziphilakwezi nazimdumisa , zimhlonipha begodu zimthokoza loyo ohlezi esihlalweni sobukhosi , iye , yena ophila nini nanini ,
66004010	abaphathi abamatjhumi amabili nane bawa phasi phambi kwaloyo ohlezi esihlalweni sobukhosi balotjha loyo ophila isiphelani ; baphosa iinhlohlo zabo phambi kwesihlalo sobukhosi bathi :
66004011	“ Ufanele wena Somnini Zimethu , ukwamukela idumo , ubukhosi namandla ngombana nguwe owabumba koke begodu koke okukhona kwadalwa ngentando yakho . ”
66005001	Nje-ke ngabona umsongo ngesidleni saloyo ohlezi esihlalweni sobukhosi utlolwe ngaphakathi nangaphandle , unanyathiselwe amaphawu alikhomba .
66005002	Ngabese ngibona ingilozi enamandla imemezela ngelizwi elikhulu ithi : “ Ngubani ofanele ukunamulula amaphawu alikhomba abe avule umsongo na ? ”
66005003	Bekungekho namunye ezulwini , ephasini nangaphasi kwephasi owaba namandla wokusongulula umsongo alunguze ngaphakathi kwawo .
66005004	Ngadinda isililo ngombana bekunganamuntu ongasongulula umsongo alunguze ngaphakathi kwawo .
66005005	Yeke omunye wabaphathi wathi kimi : “ Ungalili ! Qala , iNgwenyama yekoro yakwaJuda emurabhu kaDavida ihlulile kobana ikwazi ukunamulula umsongo namaphawu wawo alikhomba . ”
66005006	Nje-ke ngabona iMvana ijame kwanga ihlatjiwe , iphakathi kwesihlalo sobukhosi naphakathi kwezinye iimbunjwa eziphilako kanye nahlangana nabaphathi . Beyineempondo ezilikhomba namehlo alikhomba okumimoya elikhomba yakaZimu ethunyelwe kilo loke iphasi .
66005007	Yaya yawuthatha umsongo esidleni saloyo ogade ahlezi esihlalweni sobukhosi .
66005008	Kuthe bona iwuthathe , iimbunjwa ezine eziphilako nabaphathi abamatjhumi amabili nane baguqa phambi kweMvana , omunye nomunye aphethe iharibha nezitja zegolide zizele itjhwalo , okumithandazo yabacwengileko .
66005009	Zavuma irhubo elitjha zathi : “ Ufanele wena ukuthatha umsongo , unamulule amaphawu ngombana gade uhlatjiwe , ngeengazi zakho wahlengela uZimu abacwengileko abavela kenye nenye ikoro , ilimi , abantu nesizwe ,
66005010	wabenza umbuso , baba baphristi bokulotjha uZimethu , begodu bazakubusa ephasini . ”
66005011	Nje-ke ngaqala , ngezwa ilizwi leengilozi ezinengi zizombe isihlalo sobukhosi , iindalwa ezine eziphilako nabaphathi . Bekuziingidigidi neenkulungwana ngeenkulungwana ,
66005012	zirhuba ngelizwi elikhulu zithi : “ Ikufanele iMvana eyahlatjwako ukwamukela amandla nomnono , ukuhlakanipha nobukhosi , idumo , iphazimulo nokubatjazwa ! ”
66005013	Yeke ngezwa zoke iimbunjwa ezulwini nephasini , iye , nezingaphasi kwephasi nangelwandle , ngitjho nakho koke okukikho kukhalela kusithi : “ Kiloyo ohlezi esihlalweni sobukhosi nakiyo iMvana akube lidumo , iphazimulo namandla ngokungapheliko nini nanini . ”
66005014	Iimbunjwa ezine eziphilako zathi : “ Amen , ” nabaphathi bawa phasi , balotjha .
66006001	Nje-ke ngabona iMvana inamulula elinye lamaphawu alikhomba ; ngezwa esinye seembunjwa ezine eziphilako sirhuwelela inga mdumo sithi : “ Yewuze ! ”
66006002	Ngithe nangiqalako ngabona injomani emhlophe , umkhweli wayo gade aphethe umsebe ; nje-ke wanikelwa isihlohlo , waphuma angohlulako , wahlula .
66006003	Kuthe lokha iMvana nayinamulula iphawu lesibili , ngezwa isibunjwa sesibili esiphilako simemeza sithi : “ Yewuze ! ”
66006004	Nje-ke kwaphuma enye injomani ebovu be ; umkhweli wayo wavunyelwa bona asuse ukuthula ephasini ukuze abantu babulalane , begodu wanikelwa isabula ekulu .
66006005	Kuthe lokha iMvana nayinamulula iphawu lesithathu , ngezwa isibunjwa sesithathu esiphilako simemeza sithi : “ Yewuze ! ” Nje-ke ngaqala , qala bekunenjomani enzima , umkhweli wayo aphethe iinlinganiso ezimbili esandleni sakhe .
66006006	Ngezwa okungathi lilizwi hlangana neembunjwa ezine eziphilako lisithi : “ Isiqwebu sinye sekoroyi ngesipaparwana neenqwebu ezintathu zebhali ngesipaparwana , kodwana ungoni amafutha we-oliva newayini ! ”
66006007	Lokha iMvana nayinamulula iphawu lesine ngezwa isibunjwa sesine simemeza sithi : “ Yewuze ! ”
66006008	Ngithe nangiqalako , naso injomani etshetlha ibizo lomkhweli wayo nguKufa , alandelwa nguHadesi . Banikelwa amandla phezu kwengcenye yesine yephasi bona babulale ngesabula , ngendlala , ngezifo nangeembandana zommango .
66006009	Lokha iMvana nayinamulula iphawu lesihlanu , ngabona ngaphasi kwe-aldari imiphefumulo yalabo egade babulewe ngebanga lelizwi lakaZimu nangebanga lobufakazi ababe nabo .
66006010	Barhuwelela bathi : “ Somnini Somandla , wena ocwengileko noqinisileko , kuzabe kube nini ngaphambi kobana ugwebe begodu usibuyiselele ngeengazi zethu na ? ”
66006011	Nje-ke omunye nomunye wanikelwa isambatho esimhlophe bekwathiwa akhe baphumule kwesikhatjhana bekuphelele isibalo seenceku abakanye nazo nesabazalwana ebebasazokubulawa njengabo .
66006012	Lokha iMvana nayinamulula iphawu lesithandathu , ngaqala , qala bekunokusikinyeka kwephasi okukhulu : Ilanga lafiphala laba nzima njengomsizi , inyanga yaba njengeengazi ;
66006013	iinkwekwezi zesibhakabhaka zawela ephasini njengomuthi wamakhiwani nawuthintitha iinthelo zawo zebusika lokha nawusikinywa mumoya .
66006014	Isibhakabhaka sanyamalala njengomsongo nawusongeka wenyuka , iintaba neenhlengele zatjhidiswa eendaweni zazo .
66006015	Amakhosi wephasi , ababusi , iinkhulu , iinjinga neemphathimandla , omunye nomunye , olikhoboka nokhululekileko , bazifihla emarharheni naphakathi kwamadwala weentaba ;
66006016	barhuwelela iintaba namadwala bathi : “ Welani phezu kwethu nisisithe ebusweni balowo ohlezi esihlalweni sobukhosi nebukhalini beMvana !
66006017	Mbala ilanga elesabekako lelaka labo lifikile ! Alo , ngubani ongalijamela na ? ”
66007001	Ngemva kwalokho ngabona iingilozi ezine zijame emagumbini womane wephasi . Bezibambe imimoya emine yephasi khona kungazukuba khona ummoya ovunguzako ephasinapha namkha elwandle nanyana uphephule umuthi .
66007002	Ngabona enye ingilozi ikhuphuka ngepumalanga iphethe iphawu lakaZimu ophilako . Yarhuwelela ngelizwi elikhulu iingilozi ezine ebezinikelwe amandla wokona iphasi nelwandle ,
66007003	yathi kizo : “ Ningaloni iphasi , ilwandle namkha imithi singakagibi iphawu eempandla zeenceku zakaZimethu . ”
66007004	Godu ngezwa isibalo salabo abagitjwa ngephawu , bebaziinkulungwana ezilikhulu namatjhumi amane nane bagitjwe ekorweni enye nenye yabantu bakwa-Israyeli :
66007005	Iinkulungwana ezilitjhumi nambili ekorweni yakaJuda ; iinkulungwana ezilitjhumi nambili ekorweni yakaRubeni ; iinkulungwana ezilitjhumi nambili ekorweni yakaGadi ;
66007006	iinkulungwana ezilitjhumi nambili ekorweni yaka-Atjheri ; iinkulungwana ezilitjhumi nambili ekorweni yakaNafitali ; iinkulungwana ezilitjhumi nambili ekorweni yakaManase ;
66007007	Iinkulungwana ezilitjhumi nambili ekorweni yakaSimiyoni ; iinkulungwana ezilitjhumi nambili ekorweni yakaLevi ; iinkulungwana ezilitjhumi nambili ekorweni yaka-Isakari ;
66007008	iinkulungwana ezilitjhumi nambili ekorweni yakaZebuloni ; iinkulungwana ezilitjhumi nambili ekorweni yakaJosefa ; iinkulungwana ezilitjhumi nambili ekorweni yakaBhenjamini .
66007009	Ngemva kwalokho ngaqala ngabona isiqubuthu esikhulu ebesingekhe sabalwa ngobunengi . Besivela kizo zoke izizwe , iinkoro , abantu neenlimi , sijame phambi kwesihlalo sobukhosi naphambi kweMvana sembethe okumhlophe siphethe amatjhwaba womuthi wesundu ngezandla .
66007010	Sarhuwelela ngelizwi elikhulu sathi : “ Isindiso ingeyakaZimethu ohlezi esihlalweni sobukhosi neyeMvana ! ” “ Idumo nephazimulo , ukuhlakanipha , ukuthokozwa nokuhlonitjhwa , iye , amandla neenkhwepha akube kuZimethu nini nanini ! Amen . ”
66007011	Iingilozi zoke bezijame esihlalweni sobukhosi mazombe , godu kuzombe abaphathi neembunjwa ezine eziphilako . Boke labo bawa ngobuso bathi mbo phambi kwesihlalo sobukhosi balotjha uZimu ,
66007012	bathi : “ Amen . “ Idumo nephazimulo , ukuhlakanipha , ukuthokozwa nokuhlonitjhwa , iye , amandla neenkhwepha akube kuZimethu nini nanini ! Amen . ”
66007013	Omunye wabaphathi wangibuza wathi : “ Bobani laba abembethe ezimhlophe begodu bavelaphi na ? ”
66007014	Ngathi kuye : “ Kosami , nguwe owaziko . ” Nje-ke wathi kimi : “ Laba ngibo abavela ekuhluphekeni okukhulu . Bazihlanzile iingubo zabo bazenza zaba mhlophe eengazini zeMvana .
66007015	Kungakho bajame phambi kwesihlalo sobukhosi sakaZimu , “ bamlotjha imini nobusuku ngethempelini lakhe , iye , loyo ohlezi esihlalweni sobukhosi uyobafukamela .
66007016	Abayokulamba , abasayokoma , abasayokutjhiswa lilanga nanyana sivuthevuthe
66007017	ngombana iMvana ephakathi kwesihlalo sobukhosi izakuba ngumelusi wabo . Izabadosela emithonjeni yamanzi wokuphila , uZimu abasule zoke iinyembezi emehlweni wabo . ”
66008001	Kuthe lokha iMvana nayinamulula iphawu lekhomba , kwathula pheze isiquntu se-awara ezulwini , kwathi du .
66008002	Nje-ke ngabona iingilozi ezilikhomba zijame phambi kwakaZimu ; zanikelwa iimpalapala ezilikhomba .
66008003	Kwasuka enye ingilozi iphethe idengela legolide letjhwalo yajama e-aldarini . Yanikelwa itjhwalo elinengi bona ilinikele nemithandazo yabo boke abacwengileko phezu kwe-aldari legolide , okutjho eliphambi kwesihlalo sobukhosi .
66008004	Intuthu yetjhwalo kanye nemithandazo yabacwengileko yenyukela phambi kwakaZimu isuka esandleni sengilozi .
66008005	Nje-ke ingilozi yathatha idengela yalizalisa ngomlilo we-aldarini , yawurhatjha ephasini ; kwaba khona ukuduma nokuraramba , ukuphazima kombani nokusikinyeka kwephasi .
66008006	Iingilozi ezilikhomba ebeziphethe iimporompita ezilikhomba zalungela ukuzivuthela .
66008007	Ingilozi yokuthoma yavuthela iporompita yayo , kwaba khona isinanja nomlilo kuvangene neengazi , kwathululelwa phezu kwephasi . Ingcenye yesithathu yephasi yatjhiswa ; godu nengcenye yesithathu yemithi nakho koke okubutjani kwatjha kwalotha .
66008008	Ingilozi yesibili yavuthela iporompita yayo , kwabonakala isigidija esifana nentaba sinephuka umlilo , saphoswa ngelwandle . Ingcenye yesithathu yelwandle yaphenduka iingazi .
66008009	Ingcenye yesithathu yalokho okuphilako ngelwandle kwafa nengcenye yesithathu yemikhumbi yoniwa .
66008010	Ingilozi yesithathu yavuthela iporompita , ikwekwezi ekulu yawa ezulwini ibaneka njengesihlothi esivuthako ; yawela engcenyeni yesithathu yemilambo nemithonjeni yamanzi .
66008011	Ibizo lekwekwezi leyo kwathiwa liNghana . Ingcenye yesithathu yamanzi yaphenduka yababa , kwafa abanengi ngamanzi lawo ngombana besele ababa .
66008012	Ingilozi yesine yavuthela iporompita yayo , kwathi ingcenye yesithathu yelanga , ingcenye yesithathu yenyezi nengcenye yesithathu yeenkwekwezi , iye , koke kwengcenye yesithathu yomkhanyo wakhona kwafiphala ; azange kusaba khona ukukhanya engcenyeni yesithathu yemini , ngokunjalo nobusuku .
66008013	Ngisaqalile njalo , ngezwa ikhozi liphapha hlangana nesibanga lilila ngelizwi elikhulu lithi : “ Maye ! Maye ! Maye kibo abakhileko ephasini ! Bazozizwa ngokuzwakala kwezinye zeempporompita ezisazokuvuthelwa ziingilozi ezintathu . ”
66009001	Ingilozi yesihlanu yavuthela iporompita , ngabona ikwekwezi ebeyikhithike ezulwini yawela ephasini ; yona-ke yanikelwa isihluthulelo somgodi onganamkhawulo .
66009002	Yavula umgodi onganamkhawulo kwaphuma intuthu ngesiwulwini kwanga intuthu yekehla yomlilo ; ilanga nesibanga kwafiphala ngebanga lentuthu ephuma ngesiwulwini .
66009003	Hlangana nentuthu kwavela isikhonyani sehlela ephasini , sona saphiwa igunya bona sibe namandla njengeempephenu zephasi .
66009004	Sakhalinywa bona singarhayili utjani bephasi nanyana yini ehlaza , iye , nanyana ngiwuphi umuthi , kwaphela abantu labo abanganaphawu lakaZimu eempandla zabo .
66009005	Savunyelwa bona sibazwise ubuhlungu iinyanga ezihlanu kodwana singababulali . Ubuhlungu esabazwisa bona , bebufana nobuhlungu bepephenu lokha nayitinyela umuntu .
66009006	Ngemihla leyo abantu bayokwenyula ukufa kodwana ukufa angekhe kubafikele ; iye , bazokuthanda bonyana bafe kodwana ukufa kuzobabalekela .
66009007	Godu isikhwenyani saqaleka njengeenjomani ezilungiselwe ipi . Eenhloko zaso besinalokho okufana neenhlohlo zegolide ; ubuso baso bebufana nobabantu ,
66009008	iinhluthu zaso zifana nezabafazi , kuthi amazinyo waso afane newamabhubezi .
66009009	Besineemvikelo zesifuba ezinjengeemviko zesimbi ; itjhada leempiko zaso belifana netjhada leenkarana ezinengi ezibotjhelwe iinjomani ezigijimela epini .
66009010	Besinemisila etinyela njengeempephenu ; begodu imisila leyo inamandla wokulimaza abantu iinyanga ezihlanu .
66009011	Sinekosi yaso ekuyingilozi yomgodi onganamkhawulo ; ibizo layo ngesiHebheru ngu-Abadoni , ngesiGirigi kuthiwa ngu-Apholiyoni .
66009012	Umaye wokuthoma udlulile . Nje-ke abomaye ababili basazokuza .
66009013	Ingilozi yesithandathu yavuthela ipalapala , ngezwa ilizwi livela eempondweni ezine ze-aldari legolide phambi kwakaZimu ,
66009014	lathi engilozini yesithandathu ebeyiphethe iporompita : “ Akhe utjhaphulule iingilozi ezine ezikhungeke emlanjeni omkhulu iYufrathe ! ”
66009015	Ngokunjalo-ke , zatjhatjhululwa iingilozi ezine ebegade sele zilungiselelwe i-awara , ilanga , inyanga nomnyaka kobana zibhubhise okwesithathu kwabantu .
66009016	Isibalo samabutho akhwele iinjomani besiziingidi ezimakhulu amabili ; ngokunjalo ngezwa isibalo sawo .
66009017	Nje-ke nasi indlela engabona ngayo iinjomani embonweni wami : Abakhweli bazo bebafake iimvikelo zeemfuba zombala onjengomlilo , umbala ohlaza njengesibhakabhaka nezimthubi . Iinhloko zeenjomani bezifana neenhloko zamabhubezi ; emilonyeni yazo kwaphuma umlilo , intuthu nesibabuli .
66009018	Ngeenhluphekwezo kwabhujiswa isithathu sabantu , okutjho ngomlilo , ngentuthu nangesibabuli okwaphuma emlonyeni weenjomani .
66009019	Amandla weenjomanezo gade asemilonyeni nemisileni yazo ngombana imisila yazo leyo beyinjengeenyoka , ineenhloko ekungizo eziyingozi yokulimaza .
66009020	Inengi labantu elingazange libulawe ngeenhluphekwezi , akhange liphenduke emisebenzini yalo eliyenzako namkha lilise ukulotjha amadimoni neenthombembunjwa zegolide , zesiliva , zekoporo , zelitje nekhuni ezingakwazi ukubona , ukuzwa namkha ukukhamba .
66009021	Begodu azange baphenduke ekubulaleni , ebuloyini , ekungwadleni nekwebeni kwabo .
66010001	Ngabona enye ingilozi enamandla amakhulu yehla ezulwini , iphuthelwe lilifu inezungu leKosi ehloko . Ubuso bayo bebunjengelanga nemilenzayo injengeensika zomlilo .
66010002	Ngesandleni sayo beyiphethe umsongo omncani ovuliweko . Beyitlakalajile ibeke inyawo layo langesidleni elwandle , langesinceleni yalibeka ehlabathini .
66010003	Yarhuwelela ngelizwi elikhulu elizwakala njengokubhodla kwebhubezi . Kuthe nayirhuwelelako , kwezwakala imidumo elikhomba .
66010004	Lokha nakuzwakala imidumo elikhomba nami besele ngizilungiselele ukutlola , kodwana ngezwa ilizwi livela ezulwini lisithi : “ Kugibe ngephawu lokho okukhulunywe midumo elikhomba , ungakutloli . ”
66010005	Ingilozi engayibonako itlakalajele ngelwandle nehlabathini yaphakamisela isidla ezulwini ,
66010006	yafunga ngaloyo ophila nini nanini ,
66010007	Kodwana emalangeni lokha ingilozi yekhomba nasele izokuvuthela ipalapala yayo , ifihlakalo kaZimu izakupheleliswa njengombana amemezela eencekwini zakhe , abaphorofidi . ”
66010008	Nje-ke ilizwi engalizwako likhuluma lisezulwini labuye lakhuluma nami godu lathi : “ Khamba uyokuthatha umsongo ovulekileko esandleni sengilozi etlakalajele phezu kwelwandle nehlabathini . ”
66010009	Yeke ngaya engilozini ngafese ngayibawa bona inginikele umsongo omncani loyo . Yona yathi kimi : “ Yewuwuthathe uwugome ! Uzokubaba ngendeni yakho kodwana ube mnandi njengeliju ngemlonyeni wakho . ”
66010010	Ngawuthatha-ke umsongo omncani loyo esandleni sengilozi ngawugoma . Waba mnandi njengeliju ngemlonyeni wami , kodwana kuthe lokha nangiqedako ukuwugoma , wangijikela wababa ngendeni .
66010011	Nje-ke kwathiwa kimi : “ Kufanele ubuye uphorofide godu ngabantu abanengi , ngezizwe , ngeenlimi nangamakhosi . ”
66011001	Nganikelwa ilithi lokulinganisa elinjengedondolo bekwathiwa kimi : “ Sikima ulinganise ithempeli ne-aldari lakaZimu , ubale nalabo abalotjha lapho ,
66011002	kodwana ungayilinganisi ikundla engaphandle kwethempeli , ilise ngombana inikelwe izizwe begodu zizokugadanga emzini ocwengileko iinyanga ezimatjhumi amane nambili .
66011003	Ngizokunikela abofakazi bami ababili amandla wokuphorofida amalanga ayikulungwana enamakhulu amabili namatjhumi asithandathu . ”
66011004	Labo bangiyo imithi emibili ye-oliva nezinti ezimbili zesibani ezijame phambi kwakaSomnini iKosi yephasi .
66011005	Nakukhona ofuna ukubakhubaza , kuphuma umlilo emilonyeni yabo iqothule amanaba wabo ; ngileyo-ke indlela ekuthi loyo olinga ukubalimaza ekufuze abulawe ngayo .
66011006	Banegunya lokuvala isibhakabhaka ukuze izulu lingani ngesikhathi abatjhumayela ngaso . Begodu banegunya lokuphendula amanzi abe ziingazi nokumadlha iphasi nanyana ngasiphi isifo ngokuthanda kwabo .
66011007	Kuzakuthi lokha nasele baqede ubufakazi babo , isibandana siphume ngemgodini onganamkhawulo silwe nabo , sibahlule besibabulale .
66011008	Iindumbu zabo ziyokurabhalala eendleleni zomuzi omkhulu obizwa ngokwesiphorofido bona yiSodoma neGibhide , lapha godu neKosi yabo yabethelwa khona .
66011009	Abantu abavela emindenini , eenkorweni , eenlimini nezizweni bayokurhudulela iindumbu zabo amehlo amalanga amathathu nesiquntu bebangavumi bona zibulungwe .
66011010	Abantu bephasi bazakucanasa ngabo bebagidinge ngokuphana izipho . Lokho bazakwenza ngombana abaphorofidi ababilabo babe lihlupho ebantwini abahlala ephasini .
66011011	Kodwana ngemva kwamalanga amathathu nesiquntu kwangena kibo ummoya ophilisako uvela kuZimu , nje-ke basikima bajama ngeenyawo , kwathi labo abababonako bafikelwa kukwesaba .
66011012	Bezwa ilizwi livela ezulwini lisithi kibo : “ Yenyukani nize lapha ! ” Benyukela-ke ezulwini ngelifu amanaba wabo abaqalile .
66011013	Khonokho kwaba khona ukusikinyeka kwephasi bekwadilika kwetjhumi komuzi . Kwafa abantu abaziinkulungwana ezilikhomba ekusikinyekeni lokho ; inengi lesaba beladumisa uZimu wezulwini .
66011014	Umaye wesibili sekadlulile ; masinyana kuza umaye wesithathu .
66011015	Nje-ke ingolozi yekhomba yavuthela ipalapala yayo , kwezwakala amezwi ahlokomako ezulwini asithi : “ Umbuso wephasi sewuphenduke umbuso wakaSomnini nowakaKrestu begodu uzakubusa nini nanini . ”
66011016	Abaphathi abamatjhumi amabili nane abahlezi phambi koZimu bawa mbo ngobuso balotjha uZimu ,
66011017	bathi : “ Siyakuthokoza Somnini , Zimu Mninimandlawoke , wena okhona nogade uvele ukhona , iye , siyakuthokoza ngombana uthethe amandlakho amakhulu , uthomile uyabusa .
66011018	Izizwe zithukuthele kodwana ilaka lakho lifikile , okusikhathi sokugweba labo abangasekho ukuze uvuze iinceku zakho okubaphorofidi ; iye , kuvuzwe nabacwengileko bakho okungilabo abesaba ibizo lakho , abakhulu nabancani begodu kubhujiswe labo ababhubhisa iphasi . ”
66011019	Ithempeli lakaZimu ezulwini lavuleka petle , kwabonakala i-aldari lesivumelwano lingethempelinapho ; begodu bekukhona ukubaneka kwemibani , ukuraramba , ukutletlebula kokuduma kwezulu , ukusikinyeka kwephasi kanye namagidija wesinanja .
66012001	Kwavela isibonakaliso esimangazako ezulwini : Umfazi embethe ilanga , inyezi ingaphasi kweenyawo zakhe , ehloko athwele isihlohlo seenkwekwezi ezilitjhumi nambili .
66012002	Bekasidisi begodu alila ngemirhelo .
66012003	Kwabonakala esinye isibonakaliso ezulwini . Qala nango unomrhaso omkhulu obomvu , oneenhloko ezilikhomba , iimpondo ezilitjhumi neenhlohlo ezilikhomba eenhlokweni zakhe .
66012004	Umsila wakhe wawola ingcenye yesithathu yeenkwekwezi zezulu , waziwululela ephasini . Nje-ke unomrhaso wajama phambi komfazi obekasele azokubeletha ukuze azokudla umntwanakhe loyo emva kobana abelethiwe .
66012005	Wabeletha umsana oyokubusa izizwe zoke ngentonga yesimbi . Nje-ke umntwana womfazi loyo wahlwithwa wasiwa esihlalweni sakaZimu sobukhosi ;
66012006	umfazi yena wabalekela erhalawumbeni lapha bekanendawo ayilungiselwa nguZimu ukuze ondliwe lapho amalanga ayikulungwana namakhulu amabili anamatjhumi asithandathu .
66012007	Kwaba khona ipi ezulwini ; uMikhayeli neengilozi zakhe bekalwa nonomrhaso ; unomrhaso neengilozi zakhe bazibuyiselela ,
66012008	kodwana bebanganamandla aneleko yeke bahlulwa nendawabo yangasabikhona ezulwini .
66012009	Ngalokho waphoswa phasi unomrhaso omkhulu , inyoka endala ekuthiwa nguMtjoli noSathana , umkhohlisi wephasi loke ; iye , waphoselwa ephasini neengilozi zakhe zalahlwa naye .
66012010	Yeke ngezwa ilizwi elikhulu ezulwini lisithi : “ Nje-ke kufike isindiso , amandla nombuso kaZimethu ; igunya lingelakaKrestu ngombana ummangaleli wabazalwana bethu wehliselwe phasi ; iye , loyo obamangalela phambi kwakaZimu ubusuku nemini .
66012011	Bona bamhlula ngeengazi zeMvana nangelizwi lobufakazi babo begodu akhange banconcosele ipilo yabo bekwaba sekufeni .
66012012	Ngalokho thokozani-ke nina mazulu , nani noke enihlala kiwo ! Kodwana maye kuwe phasi , nawe lwandle ! Mbala uSathana wehlela kini ugcwele ilaka uyadlhabhaza ngombana uyazi bona isikhathi sakhe sifitjhani . ”
66012013	Kuthe bona unomrhaso abone bonyana upharwe phasi ephasini , wazuma umfazi osanda ukubeletha umntwana womsana .
66012014	Kodwana umfazi waphiwa iimpiko ezimbili zekhozi elikhulu bona aphaphele endaweni alungiselelwe yona ngerhalawumbeni , lapha azakondliwa khona kwesikhatjhana , iinkhatjhana nengcenye yesikhathi , lapha inyoka ingeze yamfikela khona .
66012015	Nje-ke kwabhubhudlha amanzi aphuma ngemlonyeni wenyoka kwaba inga mlambo ngemva komfazi kobana akhukhulwe .
66012016	Kodwana iphasi laba lisizo emfazini loyo ; lavula umlomo walo laginya amanzi agade abhubhudlha emlonyeni wakanomrhaso .
66012017	Ngalokho unomrhaso wabila khulu ngomfazi loyo , nje-ke wasuka wayokusahlela boke abantwana bakhe , okutjho labo abalalela imiyalo yakaZimu nababambelele ebufakazini bakaJesu .
66013001	Nje-ke unomrhaso wajama eligwini lelwandle . Ngabona isibandana senyuka siphuma elwandle , sineempondo ezilitjhumi neenhloko ezilikhomba . Phezu kweempondo zaso lezo bekuneenhlohlo ezilitjhumi kuthi phezu kweenhloko kube namagama weenhlamba .
66013002	Isibandana engasibonako besifana nengwe , iinyawo zaso zifana nezebhere , umlomo ufana newebhubezi . Nje-ke unomrhaso wasinikela amandla nesihlalo sakhe sobukhosi kanye negunya .
66013003	Enye yeenhloko zesibandana beyinenceba lokufa , kodwana incebelo besele lipholile . Yeke ngokurareka okukhulu , iphasi loke lalandela isibandana .
66013004	Abantu balotjha unomrhaso ngombana bekathwese isibandana igunya , begodu balotjha isibandana bathi : “ Ngubani ofana nesibandana , ngubani ongalwa naso na ? ”
66013005	Isibandana sanikelwa umlomo okhuluma okuphakamileko namezwi wehlamba ; begodu savunyelwa bona sisebenzise igunya laso iinyanga ezimatjhumi amane nambili .
66013006	Savula umlomo waso sakhuluma iinhlamba kuZimu , sithuka ibizo nethaberinakeli lakhe kanye nalabo abahlala ezulwini .
66013007	Godu savunyelwa bona silwe nabacwengileko sibahlule . Saphiwa igunya phezu kweenkoro , kwemindeni , kweenlimi nezizwe .
66013008	Boke abantu abakhe ephasini bazasilotjha , iye , woke loyo ibizo lakhe elingakatlolwa encwadini yokuphila yeMvana eyahlatjwako kusukela ekusekelweni kwephasi .
66013009	Onendlebe akezwe !
66013010	Nangabe kukhona ogade azakuthunjwa , akaye ekuthunjweni ! Nangabe kukhona ogade azakubulawa ngesabula , uzakubulawa ngesabula !
66013011	Nje-ke ngabona godu esinye isibandana senyuka sivela ephasini . Besineempondo ezimbili njengemvana kodwana besikhuluma njengonomrhaso .
66013012	Besisebenzisa loke igunya lesibandana sokuthoma , siqalile . Sakatelela iphasi nabo boke abahlala kilo bona balotjhe isibandana sokuthoma , leso inceba laso lokufa ebesele lipholile .
66013013	Sagila iimbonakaliso ezikulu sabe senza nomlilo ophuma ezulwini , wehlele ephasini phambi kwabantu baqalile .
66013014	Begodu ngeembonakaliso esaphiwa bona sizenze phambi kwesibanda sokuthoma , sakhohlisa abakhileko ephasini . Sabatjela bona babumbe isithombesibunjwa sesibanda ebegade sinengozi yesabula , kodwana nokho sabuye saphila .
66013015	Saphiwa amandla bona senze isithombesibunjwa sesibanda siphefumule ukuze isithombesibunjwa esimfanekiso leso sikhulume . Begodu senza nokobana labo abangalotjhi umfanekiso wesibanda leso babulawe .
66013016	Godu sakatelela boke , okutjho omncani nomkhulu , onjingileko nochakileko , okhululekileko nolikhoboka bonyana babekwe iphawu esandleni sabo sangesidleni namkha epandla
66013017	ukuze kungabikhona ongathenga namkha athengise nakanganalo iphawu , okutjho ibizo lesibanda namkha isibalo sebizo laso .
66013018	Lokhu kubiza ukuhlakanipha : Nje-ke akuthi nanyana ngubani ozwisisako abale isibalo sesibanda namkha isibalo sebizo laso ngombana isibalo saso ngesomuntu . Isibalo saso simakhulu amathandathu namatjhumi asithandathu nesithandathu .
66014001	Nje-ke ngaphakamisa amehlo , qala naso iMvana ijame entabeni iZiyoni ; beyikanye neenkulungwana ezilikhulu namatjhumi amane nane zalabo ebebatlolwe ibizo layo nelakaYise eempandla zabo .
66014002	Ngezwa ilizwi livela ezulwini lihlokoma njengamanzi amanengi , lizwakala njengokuraramba kokuduma kwezulu okwesabekako . Ilizwi engalizwako lalinjengelababethi ababetha amaharibha .
66014003	Bebavuma ingoma etja phambi kwesihlalo sobukhosi naphambi kweembunjwa ezine eziphilako nabaphathi . Gade angekho obekangafunda ingoma leyo ngaphandle kwalabo abaziinkulungwana ezilikhulu namatjhumi amane nane ebebahlengwe ephasini .
66014004	Laba , ngilabo abangazange bazisilaphaze ngabesifazi ngombana bebasesemsulwa njengamancele . Ngibo-ke abalandela iMvana nanyana kukuphi lapha iya khona . Bebahlengwe ebantwini bafana neenthelo zokuthoma ezisilumo kuZimu nakiyo iMvana
66014005	begodu emilonyeni yabo azange kufunyanwe amanga ; bamsulwa .
66014006	Nje-ke ngabona enye ingilozi iphapha phezulu esibangeni , iphethe ivangeli lesiphelani kobana ilitjhumayele kilabo abaphila ephasini . Iye , ezizweni zoke , eenkorweni , eenlimini nemindenini .
66014007	Yarhuwelela yathi : “ Mesabeni uZimu nimphazimulise ngombana isikhathi sakhe sokugweba sesifikile ! Mlotjheni loyo owenza izulu nephasi , ilwandle nemithombo yamanzi . ”
66014008	Nje-ke enye ingilozi yesibili yalandela yathi : “ Liwile , liwile iBhabheli elikhulu ! Ngilo elenza bona zoke izizwe zisele iwayini lelaka lobungwadla balo ! ”
66014009	Kwalandela enye ingilozi yesithathu isitjho ngelizwi elikhulu ithi : “ Nanyana ngubani olotjha isibandananomfanekiso waso , amukele iphawu epandla namkha esandleni sakhe ,
66014010	naye uzakusela iwayini lelaka lakaZimu ; aliselele ngekatjheni yobukhali bakhe lingakavanganiswa nalitho . Uzakuhlunguphazwa ngomlilo nangesibabuli phambi kweengilozi ezicwengileko naphambi kweMvana .
66014011	Intuthu yomlilo walabo abahlunguphaziweko yenyuka nini nanini . Ubusuku nemini akukho ukuphumula kilabo abalotjha isibandananomfanekiso waso , iye , komunye nomunye owamukela iphawu lebizo laso . ”
66014012	Lokhu kubiza ukunyamezela kwabacwengileko , iye , labo abalalela imiyalo kaZimu , banamathele ekukholweni kuJesu .
66014013	Ngezwa ilizwi libuya ezulwini lisithi : “ Tlola uthi : Babusisiwe labo abafako bafela kuSomnini kusukela gadesi . ” UMoya ocwengileko uthi : “ Iye , bazakuphumula ekukhandlekeni kwabo ngombana imisebenzi yabo izabalandela . ”
66014014	Ngithe nangiqalako ngabona ilifu elimhlophe kuhlezi kilo ofana neNdodana yoMuntu , anesihlohlo segolide ehloko aphethe nesegere ngesandla .
66014015	Kwavela enye ingilozi ngethempelini irhuwelela loyo ohlezi phezu kwelifu isithi : “ Khupha isegere yakho uvune ngombana isikhathi sokuvuna sifikile nesivuno sephasi sesivuthiwe . ”
66014016	Nje-ke loyo ohlezi phezu kwelifu wakghedlha ngesegere ephasini , iphasi lavunwa .
66014017	Kwathumbuka enye ingilozi ivela ethempelini lezulwini , nayo beyiphethe isegere ebukhali ngesandla .
66014018	Kwavela enye ingilozi ithumbuka e-aldarini , bekuyingilozi enamandla phezu komlilo , yarhuwelela loyo obekaphethe isegere ebukhali yathi : “ Khupha isegere yakho ebukhali ubuthelele iintjhutha zesidiribe sephasi ngombana amadiribe waso avuthiwe . ”
66014019	Nje-ke ingilozi yahlahla ngesegere yayo ephasini yabuthelela isivuno sesidiribe sephasi ; yasiphosa ngebutlhodlhelweni obukhulu bewayini lelaka lakaZimu .
66014020	Ubutlhodlhelo bewayini bagadangwa ngaphandle komuzi , kwavinyilika iingazi ebutlhodlhelweni zaba zinengi zaphakama bekwaba sematomini weenjomani , kwaba libanga ebelingaba mamayela angaba makhulu amabili .
66015001	Ngabona esinye isibonakaliso esikhulu nesirarako ezulwini : Bekuziingilozi ezilikhomba egade zineenhlupheko ezilikhomba , ekungezokugcina ngombana ngazo ilaka lakaZimu liphelisiwe .
66015002	Ngabona lokho okwabonakala sengathi lilwandle lerhalasi livangene nomlilo nalabo ebebahlule isibandananomfanekiso waso kanye nesibalo sebizo laso . Bebajame eduze nelwandle lerhalasi baphethe amaharibha abawanikelwe nguZimu ezandleni zabo .
66015003	Bavuma irhubo lakaMosi inceku kaZimu kanye nerhubo leMvana , basithi : “ Mikhulu iyababazeka imisebenzakho , wena Somnini Zimu Mninimandla ! Zilungile begodu ziliqiniso iindlela zakho , wena Kosi yezizwe zoke .
66015004	Somnini , ngubani ongekhe akwesaba begodu adumise ibizo lakho na ? Lokhu kungebanga lokobana nguwe wedwa ocwengileko . Izizwe zoke ziyokufika zilotjhe phambi kwakho ngombana iingwebo zakho zisepepeneneni . ”
66015005	Ngemva kwalokho ngaqala , ngabona ithempeli elilitende lobufakazi ezulwini livulekile .
66015006	Ethempelinapho kwaphuma iingilozi ezilikhomba neenhlupheko ezilikhomba , zembethe ilineni elidarhileko , ziqakanise imitletlana yegolide eemfubeni zazo .
66015007	Nje-ke esinye seembunjwa ezine eziphilako sanikela iingilozi ezilikhomba izitja ezilikhomba zegolide zizele ubukhali bakaZimu ophila nini nanini .
66015008	Ithempeli lazala intuthu yephazimulo ebuya ebukhosini nemandleni kaZimu . Begodu bekangekho ongangena ngethempelini zingakapheli iinhlupheko ezilikhomba zeengilozi ezilikhomba .
66016001	Nje-ke ngezwa ilizwi elikhulu livela ethempelini likhuluma eengilozini ezilikhomba lithi : “ Khambani niyokuthululela phezu kwephasi izitja ezilikhomba zelaka lakaZimu ! ”
66016002	Yasuka ingilozi yokuthoma yafese yathulula isitja sayo ephasini . Kwathumbuka iinlonda ezimbi phezu kwalabo ebebanephawu lesibanda begodu balotjha nesithombe somfanekiso waso .
66016003	Ingilozi yesibili yathululela isitja sayo phezu kwelwandle , laphenduka labangathi ziingazi zesidumbu , kwafa koke okuphilako ngelwandle .
66016004	Ingilozi yesithathu yathululela isitja sayo ngemilanjeni nangemithonjeni , khona kwaphenduka iingazi .
66016005	Ngezwa ingilozi yamanzi ithi : “ Ulungile wena okhona nogade uvele ukhona ; iye , wena ocwengileko ngombana ugwebile ngalokho .
66016006	“ Ngebanga lokobana baphalaze iingazi zabacwengileko nabaphorofidi , ngikho nje ubanikele iingazi bona bazisele ngombana kubafanele ! ”
66016007	Ngezwa i-aldari liphendula lithi : “ Iye , Somnini Zimu Mninimandla , iingwebo zakho zilungile begodu ziliqiniso ! ”
66016008	Ingilozi yesine yathululela isitja sayo elangeni ; lavunyelwa bona litjhise abantu ngesivuthevuthe salo ,
66016009	batjha ngomtjhiso obukhali kodwana bathuka ibizo lakaZimu okunguye ogade alawula phezu kweenhlupheko lezo ; begodu azange baphenduke bona bamdumise .
66016010	Ingilozi yesihlanu yathululela isitja sayo phezu kwesihlalo sobukhosi sesibandana , umbuso waso wabhijwa lilifu elinzima ; abantu baziluma amalimu ngebanga lobuhlungu .
66016011	Bahlambalaza uZimu wezulwini ngebanga leenhlungu neenlonda zabo , begodu azange baphenduke ezenzweni zabo .
66016012	Yesithandathu ingilozi yathululela isitja sayo ngemlanjeni omkhulu iYufrathe , amanzi wakhona atjha ukuze kulungiselwe amakhosi avela epumalanga indlela .
66016013	Ngabona imimoya emithathu esilapheleko efana neenrhwarhwa iphuma ngemlonyeni wakanomrhaso nangemlonyeni wesibanda godu nangemlonyeni womphorofidi wamanga .
66016014	Lokhu kumimoya yamadimoni agila iziga ; begodu iya emakhosini wephasi loke ukuwabutha bona alwe ipi ngelanga elikhulu lakaZimu uMninimandlawoke .
66016015	Yelela , ngiza njengesela ! Ubusisiwe loyo ohlala aphaphele begodu embethe ukuze angazukukhamba bhunubhunu bekubonwe ihlazo lakhe .
66016016	Yeke imimoya yahlanganisa amakhosi endaweni ebizwa ngesiHebheru bona yi-Arimagedoni .
66016017	Ingilozi yekhomba yathululela isitja sayo esibangeni ; kwaphuma ilizwi elikhulu ethempelini livela esihlalweni sobukhosi lathi : “ Sekwenzekile ! ”
66016018	Kwabonakala imibani , ukuraramba , ukutletlebula kokuduma kwezulu nokusikinyeka okukhulu kwephasi okungazange khekube khona soloko kwaba khona abantu ephasini ; mbala kwaba kusikinyeka okukhulu !
66016019	Umuzi omkhulu waphadlhuka iingcenye ezintathu nemizi yezizwe yawa . UZimu wakhumbula iBhabheli elikhulu , walinikela iwayini lelaka lobukhali bakhe .
66016020	Zoke iinhlengele zabaleka neentaba azange zisatholakala .
66016021	Isinanja esineengidija ezinobudisi obungaba makhilogremu amatjhumi amane nahlanu , sawulukela phezu kwabantu sehla ezulwini . Abantu bahlambalaza uZimu ngebanga lobuhlungu besinanja ngombana besesabeka kokufa .
66017001	Nje-ke kweza kimi enye yeengilozi ezilikhomba iphethe izitja ezilikhomba yathi kimi : “ Yewuze , ngithanda ukukutjengisa isigwebo sengwadlakazi ehlezi phezu kwamanzi amanengi ,
66017002	iye , leyo amakhosi wephasi agile nayo imikhuba yobungwadla , bekwathi ngewayini lobungwadla bayo kwadakwa abahlezi ephasini . ”
66017003	Nje-ke ingilozi leyo yangithwala ngoMoya yangisa erhalawumbeni . Lapho ngabona umfazi ahlezi phezu kwesibanda esibubende ebesigcwele amabizo wehlamba , sineenhloko ezilikhomba neempondo ezilitjhumi .
66017004	Umfazi loyo bekembethe okububende nokutlerebede begodu azihlobise ngegolide , ngobuphaziphazi nangamatje amahle aligugu . Ngesandla sakhe bekaphethe ikapho yegolide ebeyizele amanyala nokusilaphala kokuhlobonga kwakhe .
66017005	Epandla yakhe bekunebizo elitlolwe ifihlo ethi : “ Bhabheli elikulu , nina weengwadla namanyala wephasi . ” Kuthe lokha nangimbonako , ngabamba ongenzasi .
66017006	Ngabona bona umfazi loyo bekadakwe ziingazi zabacwengileko neengazi zabofakazi bakaJesu .
66017007	Kodwana ingilozi yathi kimi : “ Urarwa yini kangaka na ? Ngizokutjela ifihlakalo yomfazi lo kanye neyesibanda esimthweleko esineenhloko ezilikhomba neempondo ezilitjhumi .
66017008	Isibandana osibonileko sakhe saba khona kodwana kwanjesi asisekho ; nje-ke sele sizokukhuphuka ngemgodini onganamkhawulo bese siyabhujiswa . Abantu bephasi amabizo wabo angakatlolwa encwadini yokuphila kwasesisekelweni sephasi , bazokumangala lokha nababona isibandanangombana sakhe saba khona kodwana kwanjesi asisekho khisibe nokho sizakuba khona .
66017009	“ Lokhu kubiza ingqondo enokuhlakanipha : Iinhloko ezilikhomba ziziintaba ezilikhomba okuhlezi kizo umfazi loyo ; begodu zimakhosi alikhomba ,
66017010	phakathi kwawo amahlanu awile , kuphila yinye , enye ayikafiki ; kodwana lokha nasele ifikile kufuze ihlale ikhona kwesikhatjhana .
66017011	Nakusibanda esakhe saba khona kwanjesi asisekho , kuhlekuhle siyikosi yobunane kodwana singenye yalawa alikhomba kwaphela siyokubhujiswa .
66017012	“ Iimpondo ezilitjhumi ozibonileko zimakhosi alitjhumi agade angakanikelwa ubukhosi bonyana abuse , kodwana asazokunikelwa ilungelo lokobana abe makhosi abuse isikhathi esifitjhani kanye nesibanda .
66017013	Woke anehloso eyodwa , banikela isibandanaamandla nelungelo labo lokubusa .
66017014	Azokulwa neMvana kodwana iMvana yona izawahlula ngombana iyiKosi yamakhosi noMbusi wababusi ; nalabo abangakiyo ngababiziweko , abakhethiweko nabathembekileko . ”
66017015	Nje-ke ingilozi yathi kimi : “ Amanzi owabonileko lapho kuhlezi khona ingwadla , ababantu , aziinqubuthu , azizizwe neenlimi .
66017016	Iimpondo ezilitjhumi ozibonileko , zona kanye nesibandana zizakuzonda ingwadla ; zizayenza umonakalo ibe hlubule ; zizakudla inyama yayo beziyiqothule ngomlilo .
66017017	UZimu ukubekile eenhliziyweni zazo bona zenze ihloso yakhe ngokuvuma bona zinikele umbuso wazo esibandeni kufikela lapha amezwi kaZimu apheleliswa khona .
66017018	“ Umfazi ombonileko umumuzi omkhulu obusa ngaphezu kwamakhosi wephasi . ”
66018001	Emva kwalokho ngabona enye ingilozi yehla ibuya ezulwini . Beyinegunya elikhulu ; iphasi lenziwa bona likhanye ngebanga lephazimulo yayo .
66018002	Yarhuwelela ngelizwi elikhulu yathi : “ Liwile ! Liwile iBhabheli elikhulu ! Seliyindawo yokuhlala amadimoni , isikhungo sayo yoke imimoya esilapheleko , isikhungo seenyoni zoke ezisilapheleko , isikhungo sazo zoke iinbadana ezisilapheleko nezizondekileko .
66018003	Ngebanga lokobana zoke izizwe zisele iwayini elihlanyisako lobungwadla balo , amakhosi wephasi ahlobonge nalo , nabarhwebi bephasi banjingile ngomnotho wokutamasa kwalo . ”
66018004	Nje-ke ngezwa elinye ilizwi ezulwini lisithi : “ Phumani niphele kilo , bantu bami ukuze ningahlanganyeli nezono zalo , nokobana ningamukeli iinhlungu zalo .
66018005	Izono zalo zidindelelene , zifika ezulwini begodu uZimu ukhumbule ukonakala kwalo .
66018006	Liphatheni njengombana nalo lenzile ; libuyiseleleni ngokubuyelelweko kilokho elikwenzileko ; niqarhe ngokubuyelelweko ekatjheni elayiqarhako .
66018007	Njengokuzidumisa nokutamasa kwalo , linikeleni isilinganiso sehlupheko nesizi elingako ngombana lizitjela ehliziywenalo lithi , ‘ Ngihlezi njengendlovukazi , angisuye umhlolokazi , begodu nesizi angekhe ngalibona ! ’
66018008	Ngalokho iinhlungu zalo zizakufika ngelanga linye , iye , izifo , ukulila nendlala . Lizakutjhiswa ngomlilo ngombana unamandla uSomnini uZimu , oligwebako . ”
66018009	Amakhosi wephasi agade ahlobonga nalo begodu aphila nalo ngokutamasa , ayokulilela apongoloze ngalo lokha nakabona ukwenyuka kwentuthu yokutjha kwalo .
66018010	Azakujama buqamamana ngokwesaba ukuhlunguphazwa kwalo athi : “ Maye , maye kuwe , muzi omkhulu , Bhabheli muzi onamandla ! Ukugwetjhwa kwakho kukufikele nge-awara linye . ”
66018011	Abarhwebi bephasi bayapongoloza bebalililele ngombana akusekho muntu othenga ipahla emikhunjini yabo :
66018012	ipahla yegolide , isiliva , ubuphaziphazi namatje aligugu , amatjhila amahle , abubende , asilika natlerebede , iinhlobohlobo zekhuni elinamakha , zoke iimpahla zezinyo lendlovu , iimpahla zesigodo esibizako , ikoporo , isimbi namamabula ,
66018013	isinamoni , ezinye iinungo , itjhwalo , iimonyo , iwayini , namafutha we-oliva , ipuphu yekoroyi nokuziintoro , iinkomo nezimvu , iinjomani neenkarana , amakhoboka namaphilo wabantu .
66018014	“ Isithelo ogade usikhanukela sisukile kuwe . Woke umnotho wakho nobuphaziphazi bakho , kuphelile kuwe . Angekhe kusafunyanwa . ” “ Uzazizwa , uzazizwa umuzi omkhulu ! Wena owembethe amatjhila amahle , okububende nokutlerebede , okghatjiswe ngegolide , ngobuphaziphazi nangamatje aligugu !
66018015	Abarhwebi abathengisa ipahla leyo bebazuza umnotho kilo , bazakujamela buqamamana ngokwesaba ukuhlunguphazwa kwalo , bazakulila barhahlawule ,
66018016	bathi : “ Uzazizwa , uzazizwa umuzi omkhulu ! Wena owembethe amatjhila amahle , okububende nokutlerebede , okghatjiswe ngegolide , ngobuphaziphazi nangamatje aligugu !
66018017	Mbala woke umnotho lo urhayilwe nge-awara linye . ” Boke abaphathi bemikhumbi , abathaya elwandle , abathayi ngemikhumbi nabo boke abarhweba elwandle , bajamela kude ,
66018018	barhahlawula isililo lokha nababona intuthu yokutjha kwalo , bathi : “ Ngiwuphi umuzi owakhe wafana nomuzi omkhulu lo ? ” “ Maye ! Maye kiwo umuzi omkhulu , okwathi boke ebebanemikhombi elwandle , banotha ngebanga lobunjinga bawo ! Nge-awara linye sephenduke waba lirubhi .
66018019	Bazirhatjha ngethuli eenhloko zabo badazuluka balila bathi : “ Maye ! Maye kiwo umuzi omkhulu , okwathi boke ebebanemikhombi elwandle , banotha ngebanga lobunjinga bawo ! Nge-awara linye sephenduke waba lirubhi .
66018020	Thabani ngokubhubha kwawo , nina mazulu , nani abacwengileko , abapostoli nabaphorofidi ngombana uZimu uwugwebile wanibuyiselela ngawo . ”
66018021	Yeke ingilozi enamandla yadobha ilitje elinjengelokusila yaliphosa ngelwandle , yathi : “ Ngiyo-ke le indlela iBhabheli , umuzi omkhulu eliyokuphoswa ngayo phasi , lingabe lisabonwa godu .
66018022	Umkenenezo wombethi weharibha nabakhaleli , wabavuthela iimfudu neempalapala , awusoze usazwakala kuwe nososino wananyana ngiliphi irhwebo , akasoze asafunyanwa kuwe ; ngitjho itjhada elibangwa lilitje lokusila angekhe libuye godu lizwakale ngaphakathi kwakho .
66018023	Angekhe kusakhanya isibani kuwe ; itjhada lokusina kwedwendwe angekhe lisezwakala kuwe ; abarhwebi bakho bebaziinkhulu zephasi , begodu ngobuloyi bakho walutha zoke izizwe .
66018024	“ Ngaphakathi kwakho kwafunyanwa iingazi zabaphorofidi , zabacwengileko nezalabo ababulawako ephasini . ”
66019001	Emva kwalokhu ngezwa ekungathi lilizwi lesiqubuthu esikhulu elihlokomako ezulwini lisithi : “ Haleluya ! Isindiso , iphazimulo namandla ngekwakaZimethu
66019002	ngombana ukugweba kwakhe kulungile bekumsulwa . Ugwebe ingwadla eyaziwako neyonakalise iphasi ngobungwadla bayo begodu iingazi zeenceku zakhe uzibuyiselele kiyo . ” “ Haleluya ! Intuthu yenyuka kiyo ngokungapheliko . ”
66019003	Barhuwelela godu bathi : “ Haleluya ! Intuthu yenyuka kiyo ngokungapheliko . ”
66019004	Abaphathi abamatjhumi amabili nane neembunjwa ezine eziphilako zaguqa zalotjha uZimu onzinze esihlalweni sobukhosi zithi : “ Amen ! Haleluya ! ”
66019005	Kwezwakala ilizwi livela esihlalweni sobukhosi lisithi : “ Dumisani uZimethu noke nina nceku zakhe , iye , noke nina enimesabako , abancani nabakhulu ! ” “ Haleluya ! USomnini uZimethu , uMninimandlawoke uyabusa .
66019006	Ngezwa godu ekungathi lilizwi lesiqubuthu esikhulu elihlokoma njengokurhuba kwamanzi amanengi nomdumo omkhulu wokuraramba lirhuwelela lisithi : “ Haleluya ! USomnini uZimethu , uMninimandlawoke uyabusa .
66019007	Asithokoze sithabe , siphakamise idumo lakhe ngombana ubukhazi beMvana sebufikile , umlobokazi wayo selazilungisile .
66019008	Unikelwe bona embathe itjhila elidarhileko nelihlanzekileko . ”
66019009	Nje-ke ingilozi yathi kimi : “ Tlola uthi babusisiwe labo abamenyelwe ebukhazini beMvana . ” Begodu yangezelela ngokuthi : “ La mamezwi wakaZimu aqinisileko . ”
66019010	Ngalokho ngaguqa eenyaweni ngayilotjha kodwana yona yathi kimi : “ Ungakwenzi lokho ! Ngiyinceku kanye nawe nabazalwane bakho ababambelele ebufakazini bakaJesu . Lotjha uZimu ngombana ubufakazi bakaJesu bumumoya wokuphorofida . ”
66019011	Ngabona izulu livulekile , kwaba khona injomani emhlophe . Umkhweli wayo ubizwa bona nguThembekile noQiniso begodu ngokulunga ugweba asuse ipi .
66019012	Amehlo wakhe anjengamalangabu womlilo , ehloko yakhe kuneenhlohlo ezinengi ; begodu unebizo elitloliweko kodwana lingekhe laziwa mumuntu ngaphandle kwakhe kwaphela .
66019013	Wembethe iphuraphura edlhunywe ngeengazini nebizo lakhe kuthiwa nguLizwi lakaZimu .
66019014	Amabutho wezulwini amlandela akhwele iinjomani ezimhlophe ; embethe itjhila elidarhe okumhlophe nokunganamphambo .
66019015	Emlonyenakhe kuphuma isabula ebukhali , ngayo urhayila izizwe begodu uzazibusa ngentonga yesimbi . Uzakugadangela ubutlhodlhelo bobukhali nebelaka lakaZimu uMninimandlawoke .
66019016	Esambathweni sakhe nenyonga yakhe kutlolwe ngokugobhodlhwa ibizo elithi : “ IKosi yamakhosi noMbusi wababusi . ”
66019017	Ngabona ingilozi ijame elangeni , irhuwelela zoke iinyoni eziphapha esibangeni ngelizwi elikhulu ithi : “ Yizani nibuthane esidlweni esikhulu sakaZimu ,
66019018	iye , nizozitika ngenyama yamakhosi , yeenduna , yeengorho , yeenjomani neyabakhweli bazo ; ngitjho nenyama yabo boke abatjhaphulukileko nabamakhoboka , abancani nabakhulu . ”
66019019	Nje-ke ngabona isibandana namakhosi wephasi kanye namabutho wawo kubuthenwe bona kususwe ipi nalowo okhwele injomani namabutho wakhe .
66019020	Sabanjwa isibandanasabotjhwa kanye nomphorofidi wamanga ogade agila iimangaliso phambi kwaso alutha ngazo labo ebebamukele iphawu lesibandana nalabo ebebalotjha umfanekiso waso . Labo bobabili baphoswa basaphila ngelitsheni lomlilo ovutha isibabuli .
66019021	Inengi labulawa ngesabula eyaphuma emlonyeni waloyo okhwele injomani ; nje-ke zoke iinyoni zayidla bezayiqala nje inyama yeendumbu zabo .
66020001	Nje-ke ngabona ingilozi yehla ivela ezulwini , ngesandleni sayo iphethe isihluthulelo somgodi onganamkhawulo neketani ekulu .
66020002	Yabamba unomrhaso okutjho inyoka endala ( godu ebizwe bona nguDeveli noSathana ) yambopha ikulungwana yeminyaka ,
66020003	yamphosela ngemgodini onganamkhawulo , yamvalela ngci beyabeka iphawu phezu kwakhe khona angazubuya aluthe izizwe bekuphele ikulungwana yeminyaka . Emva kwalokho kufanele athukululwe kwesikhatjhana .
66020004	Ngabona iinhlalo zobukhosi , labo ebebahlezi kizo banikelwa amandla wokugweba . Ngabona nemiphefumulo yalabo abaquntwe iinhloko ngebanga lobufakazi babo ngoJesu nangelizwi lakaZimu . Abazange balotjhe isibandananamkha umfanekiso waso ; begodu abazange babekwe iphawu laso eempandla zabo namkha ezandleni zabo . Babuya baphila bebabusa noKrestu ikulungwana yeminyaka .
66020005	Inengi labahlongakeleko azange livuke bekwaphela ikulungwana yeminyaka . Lokhu kukuvuka ekufeni kokuthoma .
66020006	Babusisiwe begodu bacwengile labo abanesabelo ekuvukeni kokuthoma . Ukufa kwesibili akunamandla phezu kwalaba , kodwana bayokuba baphristi bakaZimu nebakaKrestu begodu bayokubusa naye iminyaka eyikulungwana .
66020007	Kuyokuthi lokha iminyaka eyikulungwana nasele iphelile , uSathana akhutjhwe ngesikhungweni sakhe ,
66020008	aphumele ukukhohlisa izizwe emagumbini amane wephasi , ezinguGogi noMagogi , azihlanganise kobana zizokulwa ipi ; ubunengi bazo bunjengetjhwabatjhwaba yelwandle .
66020009	Zaphuma zarhwanta zidabula iphasi zazonbeleza indawo yabacwengileko kanye nomuzi othandekako . Kodwana kwehla umlilo ezulwini wabaqothula .
66020010	USathana ogade abakhohlisile waphoswa ngelitsheni lomlilo nesibabuli , lapho isibandanakanye nomphorofidi wamanga bakhona , bayokutshwenywa isiphelani ubusuku nemini .
66020011	Ngabona isihlalo sobukhosi esikhulu nesimhlophe naloyo ohlezi kiso . Iphasi nesibhakabhaka kwabaleka phambi kwakhe , kwanyamalala .
66020012	Ngabona abafileko , abakhulu nabancani , bajame phambi kwesihlalo sobukhosi neencwadi zavulwa . Godu kwavulwa nenye incwadi ekuyincwadi yokuphila . Abafileko bagwetjwa ukuya ngemisebenzi abayenzileko , kwaya njengombana kutloliwe eencwadini .
66020013	Ilwandle lakhupha boke abafileko ebebakilo . Ukufa nendawo yabafileko kwakhupha abafileko ebebahlezi kikho ; boke bagwetjwa ukuya ngokwemisebenzi abayenzileko .
66020014	Ukufa nendawo yabafileko kwaphoswa ngelitsheni lomlilo . Lokhu kukukufa kwesibili , ilitsha lomlilo .
66020015	Loyo ibizo lakhe elingazange lifunyanwe encwadini yokuphila waphoswa ngelitsheni lomlilo .
66021001	Nje-ke ngabona izulu elitjha nephasi elitjha ngombana izulu lokuthoma nephasi lokuthoma besele kudlulile , nelwandle belingasekho .
66021002	Ngabona umuzi ocwengileko , iJerusalema elitjha , lehla livela kuZimu ezulwini , lilungiswe njengomlobokazi aqobotjhelele umyeni wakhe .
66021003	Ngezwa ilizwi elikhulu livela esihlalweni sobukhosi lithi : “ Qala indlu kaZimu seyihlangana nabantu . Uyokuhlala nabo njengoZimu wabo bona babe sisizwe sakhe , iye , uZimu ngokwakhe uzakuba nabo abe nguZimu wabo .
66021004	Uzokwesula zoke iinyembezi emehlwenabo . Ukufa angekhe kusaba khona , ngitjho nokulila nobuhlungu angekhe kusaba khona ngombana izinto zokuthoma zidlulile . ”
66021005	Loyo osesihlalweni sobukhosi wathi : “ Qala , ngenza koke kube kutjha ! ” Wathi godu : “ Kutlole lokhu ngombana amezwi la athembekile begodu aliqiniso . ”
66021006	Nje-ke wathi kimi : “ Sekwenziwe ! Mina ngingu-Alfa no-Omega , ukuthoma nokuphela . Owomileko ngizamseza amanzi ngesihle emthonjeni wamanzi wokuphila .
66021007	Loyo oyokuhlula uzakudla ilifa lezintwezo begodu mina ngizakuba nguZimakhe yena abe mntwanami .
66021008	Kodwana amatjhatjha , abangakholwako , abasilapheleko , ababulali , iinhlobongi , abenza imilingo , abalotjha abosingazimu nabo boke abaleya amanga isabelo sabo sizakuba selitsheni elivuthako lomlilo nesibabuli , okukukufa kwesibili . ”
66021009	Enye yeengilozi ezilikhomba eziphethe izitja ezilikhomba ezizele iinhlupheko ezilikhomba zokuphela , yeza kimi yafese yathi : “ Yiza ngikutjengise umlobokazi , umkaMvana . ”
66021010	KuMoya yangithwala yangisa entabeni ekulu nephakamileko , yangitjengisa umuzi ocwengileko okutjho iJerusalema , wehlela phasi uvela ezulwini kuZimu .
66021011	Bewunephazimulo kaZimu nokukhanya okunjengobuphaziphazi obuligugu njengelitje elihle khulu ijasiperi elidarhe njengomabula .
66021012	Bewunomthangala omkhulu ophakemeko onamasango alitjhumi nambili alindwe ziingilozi ezilitjhumi nambili . Emasangweni bekutlolwe ngokugobhodlha amabizo alitjhumi nambili weenkoro zakwa-Israyeli .
66021013	Bekunamasango amathathu ngeswazini langepumalanga , amathathu ngetlhagwini , amathathu ngesewula namathathu ngetjingalanga .
66021014	Begodu umthangala womuzi bewuneensekelo ezilitjhumi nambili obekutlolwe kizo amabizo wabapostoli abalitjhumi nambili beMvana .
66021015	Ingilozi eyangikhulumisako beyiphethe ilithi lokulinganisa legolide kobana ilinganise ngalo umuzi namasango wawo kanye nemithangala yawo .
66021016	Umuzi bewendlaleke unguncazine , ubude nobubanzi bawo kulingana . Nje-ke yalinganisa umuzi ngelithi layo kwaba makhilomitha aziinkulungwana ezimbili namakhulu amabili ; iye , ubude bawo bungangobubanzi nokuphakama kwawo .
66021017	Godu yalinganisa umthangala , kwaba mamitha amatjhumi alikhomba namabili ngokwesilinganiso sabantu ingilozi eyasisebenzisako .
66021018	Umthangala wakhiwe ngejasiperi , khisibe umuzi wakhiwe ngegolidembala , udarhe njengerhalasi .
66021019	Iinsekelo zomthangala womuzi zihlotjiswe ngemihlobo yoke yamatje amahle : lokuthoma lijasipi , lesibili kuyisafaya , lesithathu kuyikhalikedoni , lesine kuyisimaragidu ,
66021020	lesihlanu kuyisaridoniksi , lesithandathu kuyisaridiyu , lekhomba kuyikrisolithe , lobunane kuyibherili , lethoba kuyithophazi , letjhumi kuyikrisopirasi , letjhumi nanye kuyiyakintu , letjhumi nambili kuyi-amethisi .
66021021	Amasango alitjhumi nambili kumamatje aligugu , alitjhumi nambili ; ngilelo nalelo sango lililitje eliligugu ngokwalo . Indlela yomuzi iligolide , ikhanya ubone ngale njengerhalasi .
66021022	Azange ngalibona ithempeli hlangana nomuzi ngombana ithempeli lawo linguSomnini uZimu uMninimandlawoke neMvana .
66021023	Umuzi lo awudingi ilanga namkha inyezi bona kuyikhanyisele ngombana iphazimulo kaZimu imkhanyo wawo neMvana isibani sawo .
66021024	Izizwe zephasi ziyokukhamba emkhanyweni wawo , amakhosi wephasi ayokuletha idumo lawo kiwo .
66021025	Amasango wawo angekhe avalwa ilanga loke nobusuku angekhe baba khona lapho .
66021026	Abantu bayokwethula kiwo ubuphaziphazi nedumo lezizwe .
66021027	Kodwana akukho okusilapheleko okuyongena kiwo okutjho owenza amanyala namkha othoma amanga , kwaphela abatlolwe encwadini yokuphila yeMvana .
66022001	Ingilozi yangitjengisa umlambo wamanzi wokuphila , udarhe njengerhalasi , ugeleza uvela esihlalweni sobukhosi bakaZimu neMvana ,
66022002	ubhubhudlha udabula hlangana nendlela yomuzi . Nca zombili zomlambo kwamila umuthi wokuphila oneenthelo ezimihlobo elitjhumi nambili , uhloma iinthelo zawo inyanga nenyanga ; amakari wawo angawokwelapha izizwe .
66022003	Angeze kusabakhona ilitho lamanikelela elizakufunyaneka lapho . Isihlalo sobukhosi sakaZimu neMvana sizokuba kiwo neenceku zakhe zizamlotjha .
66022004	Zizakubona ubuso bakhe nebizo lakhe litlolwe eempandleni zazo .
66022005	Angeze kusabakhona ubusuku , abasadingi ukukhanya kwesibani nanyana kwelanga ngombana uZimu uSomnini uzokuba kukhanya kwabo , bazakubusa naye nini nanini .
66022006	Ingilozi yathi kimi : “ Amezwi la athembekile aliqiniso ngombana uSomnini uZimu wemimoya yabaphorofidi , wathumela ingilozi yakhe bona izokutjengisa iinceku zakhe lokho okuzokwenzeka msinyana . ”
66022007	“ Yelelani , ngiyeza msinyana ! Ubusisiwe loyo obulunga amezwi wesiphorofido sencwadi le . ”
66022008	Mina Jwanisi nginguye owezwako bewabona izintwezi . Kuthe lokha nangizizwako ngizibona , ngawela phasi eenyaweni zengilozi ebigade ingitjengisa zona ,
66022009	kodwana yona yathi kimi : “ Ungakwenzi lokho ! Ngiyinceku kanye nawe nabazalwana bakho , abaphorofidi kanye nalabo ababulunga amezwi wencwadi le . Yeke , lotjha kwaphela uZimu ! ”
66022010	Yathi kimi : “ Ungavali amezwi wencwadi yesiphorofido le ngombana isikhathi siseduze .
66022011	Loyo owenza okukhohlakeleko akahlale enza okukhohlakeleko ; kuthi osilapheleko ahlale angosilapheleko ; kodwana olungileko akahlale enza ukulunga nocwengileko ahlale acwengile . ”
66022012	“ Yelela , ngiyeza msinyana ; ngiphethe umvuzo kobana ngikhokhele loyo naloyo ngokwemisebenzi yakhe .
66022013	Mina ngingu-Alfa no-Omega , wokuthoma nowamaphelelo , iye , ukuthoma nokuphela .
66022014	“ Babusisiwe labo abahlanza izembatho zabo ukuze babe nelungelo emthini wokuphila , bangene emzini ngamasango .
66022015	Ngaphandle kunezinja , abaloyi , iinhlobongi , ababulali , abalotjha iinthombe nabo boke abathanda nabenza ikohliso .
66022016	“ Ngimi mina Jesu engithumele ingilozi yami kini kobana izokufakaza ngezintwezi emabandleni . Ngimurabhu nomlibo kaDavida , ikhwezi lokusa elinyamazelako . ”
66022017	UMoya nomlobokazi bathi : “ Yiza ! ” Nozwako akatjho athi : “ Yiza ! ” Omunye nomunye owomileko akeze ; nanyana ngubani othandako akathathe amanzi wokuphila ngesihle .
66022018	Ngilemukisa woke ozwa amezwi wesiphorofido sencwadi le : Ngithi nangabe kukhona owengezelela ilitho kiwo , uZimu uyokungezelela iinhlupheko ezihlathululwe encwadini le ;
66022019	nangabe kukhona ophungula emazwini wesiphorofido sencwadi le , uZimu uzakususa isabelo sakhe emthini wokuphila nemzini ocwengileko , ekuzizinto ezihlathululwe encwadini le .
66022020	Ofakazako ngezintwezi uthi : “ Kwamambala , ngiyeza msinyana . ”
66022021	Umusa weKosi yethu uJesu , awube nabantu boke . Amen .
