# language_name:        Afrikaans
# closest ISO 639-3:    afr
# ISO_15924:            Latn
# year_short:           2002
# year_long:            Eerste uitgawe 2002<br>Tweede uitgawe 2006
# vernacular_title:     Die Boodskap
# english_title:        The New Testament in Afrikaans
# URL:                  https://www.bible.com/de/bible/50/GEN.1.db
# copyright_short:      © Christelike Uitgewersmaatskappy 2002
# copyright_long:       Die Boodskap (DB) © 2002 Christelike Uitgewersmaatskappy, Posbus 1599, Vereeniging, 1930<br>© 2002 Eerste uitgawe 2002 Tweede uitgawe 2006<br>Teks uit die Die Boodskap mag aangehaal word in enige vorm (skriftelik, oudiovisueel of elektronies) tot 'n maksimum van 1000 verse sonder die skriftelike toestemming van die uitgewer, op voorwaarde dat die aangehaalde verse nie meer as 25% van die werk uitmaak waarin dit aangehaal word nie, en op voorwaarde dat 'n hele Bybelboek nie aangehaal word nie.Wanneer uit Die Boodskap aangehaal word, moet die volgende erkenning gegee word op die kopieregbladsy of die titelbladsy van die werk: “Skrifaanhalings is geneem uit Die Boodskap © 2002. Gebruik met toestemming van Christelike Uitgewersmaatskappy, Posbus 1599, Vereeniging, 1930. Alle regte voorbehou.<br>Text from the Message may be quoted in any form (written, audio-visual or electronic) to a maximum of one thousand verses without the written permission of the publisher, provided that the quoted verse does not exceed 25% of the working part which it is not quoted, and provided that an entire book of the Bible not be quoted. When the post is quoted, the following are acknowledged on the copyright page or title page of the work: "Scripture quotations are taken from The Message © 2002. Used by permission of Tyndale House Publishers, Box 1599, Vereeniging, 1930. All rights reserved.
# notes:                
40001001	My verhaal oor Jesus Christus begin met sy geslagsregister . Dit bevat die name van sy voorouers . Die belangrikste twee persone in sy geslagsregister is Dawid , die groot koning van Israel , en Abraham , die man met wie God 'n baie belangrike ooreenkoms gemaak het .
40001002	Abraham was Isak se pa . En Isak was Jakob se pa . Jakob was die pa van Juda en sy broers .
40001003	Op sy beurt was Juda die pa van die tweeling Peres en Serag . Hulle ma se naam was Tamar . Haar seuns was Peres en Serag . Peres was Gesron se pa , en Gesron die pa van Ram .
40001004	Ram was Amminadab se pa , terwyl Amminadab die pa van Nagson en Salmon was .
40001005	Salmon was getroud met Ragab . Hulle het 'n seun gehad met die naam Boas . Sy vrou se naam was Rut . Sy was 'n Moabiet . Hulle het hulle seun Obed genoem . Obed se seun was Isai .
40001006	Isai was die pa van koning Dawid . Dawid was Salomo se pa . Salomo is gebore uit die verhouding tussen Dawid en Batseba .
40001007	Salomo het 'n seun gehad met die naam Rehabeam . Hy was die pa van Abia , en Abia die pa van Asa .
40001008	Asa was Josafat se pa , terwyl Josafat die pa van Joram was . Joram se seun was Ussia ,
40001009	en Ussia se seun was Jotam . Jotam se seun was Agas . Agas het 'n seun gehad met die naam Hiskia .
40001010	En Hiskia het 'n seun gehad met die naam Manasse . Op sy beurt was Manasse die pa van Amon . Amon was die pa van Josia , en
40001011	Josia was die pa van Jojagin en sy broers . In daardie tyd is die Israeliete as slawe na Babilonië toe weggevoer .
40001012	God het gesorg dat die Babiloniese ballingskap nie 'n einde aan die geslagsregister van Jesus gemaak het nie . Jojagin het kort daarna 'n seun gehad met die naam Sealtiël . Sealtiël se seun was Serubbabel .
40001013	Op sy beurt was Serubbabel die pa van Abihud , en Abihud die pa van Eljakim . Eljakim het 'n seun gehad met die naam Asor .
40001014	Asor was die pa van Sadok , en Sadok die pa van Agim . Agim het sy seun Elihud genoem ,
40001015	terwyl Elihud sý seun Eleasar genoem het . Eleasar was weer die pa van Mattan . Mattan was die pa van Jakob .
40001016	Jakob was die pa van Josef , die man van Maria . Sy is die vrou wat Jesus in die wêreld gebring het . En Jesus is natuurlik die Messias , die Gestuurde van God .
40001017	In Jesus se geslagsregister is daar veertien geslagte van Abraham tot by Dawid . Daarna , van Dawid af tot by die Babiloniese ballingskap , is daar nog veertien geslagte . Na hierdie groot krisis in Israel se geskiedenis is daar nog veertien geslagte tot by Christus se geboorte .
40001018	Nou kom ons by die verhaal van Jesus Christus se geboorte . Dit het so gebeur : Daar was 'n vrou met die naam Maria .
40001019	Sy was verloof aan 'n man met die naam Josef . Op 'n dag het hy uitgevind Maria verwag 'n kind . Josef was baie omgekrap hieroor , want hy het geweet dat dit nie sy kind was nie . Natuurlik was dit die Heilige Gees wat Maria laat verwag het , maar Josef het dit toe nog nie geweet nie . Omdat Josef die wette van Moses goed geken het , het hy geweet dat dit 'n groot skande vir 'n ongetroude vrou was om 'n baba te verwag . Hy wou Maria nie verneder deur die verlowing in die openbaar te verbreek nie . Daarom het hy besluit om stilweg die verlowing te verbreek voordat almal van Maria se swangerskap te hore kom .
40001020	Terwyl Josef besig was om planne te beraam hoe om uit sy verknorsing te kom , het hy een nag 'n droom gehad . 'n Engel van die Here het vir hom kom sê : " Trou met Maria . En moenie bekommerd wees nie . Dit is die Heilige Gees wat haar laat verwag het .
40001021	Sy gaan een van die dae 'n Seun hê . Jy moet Hom Jesus noem . Hy sal sy volk binnekort van al hulle sondes vrymaak . "
40001022	So het die woorde waar geword wat die Here deur die profeet Jesaja gesê het :
40001023	" 'n Jongmeisie wat nog nie by 'n man geslaap het nie , gaan binnekort geboorte aan 'n seun gee . Hulle sal hom Immanuel noem . " ( As 'n mens hierdie Hebreeuse naam vertaal , beteken dit : God is hier by ons . )
40001024	Toe Josef wakker word , het hy presies gedoen wat die engel vir hom gesê het . Hy het met Maria getrou .
40001025	Hy het egter nie by haar geslaap totdat haar Seun gebore is nie . Toe die Kindjie gebore is , het Josef Hom Jesus genoem .
40002001	Jesus is in die dorp Betlehem gebore . Dit is in die landstreek van Judea . In daardie tyd was Herodes die Grote die koning van die mense in Palestina . 'n Paar sterrekenners uit die ooste het kort na Jesus se geboorte in Jerusalem aangekom .
40002002	Hulle het oral in Jerusalem begin rondvra waar hulle die ware koning van die Jode kon vind . " Ons het 'n ster in die ooste gesien . Dit is die bewys dat 'n baie belangrike koning hier in julle land gebore is . Daarom het ons hierheen gekom om aan hom eer te kom bewys . "
40002003	Kort voor lank het Herodes ook van die geleerdes uit die ooste se storie te hore gekom . Hy was baie omgekrap oor wat hulle oor die nuwe Joodse koning gesê het . So ook die res van Jerusalem .
40002004	Daarom het hy gou al die godsdienstige leiers en die skrifkenners van die volk byeengeroep . Hy wou by hulle weet presies waar die Messias , God se Gestuurde , gebore sou word .
40002005	" In Betlehem , in die landstreek van Judea , " het hulle geantwoord . Die profeet Miga het immers geskryf :
40002006	" Betlehem , jy is lankal nie meer 'n onbenullige klein plekkie iewers in Juda nie . 'n Groot leier sal nog uit jou midde kom . Hy sal Israel lei , net soos 'n herder sy skape lei . "
40002007	Herodes het toe 'n geheime ontmoeting met die sterrekenners uit die ooste gereël . Hy het vir hulle gevra wanneer hulle die ster vir die eerste keer gesien het .
40002008	Daarna sê hy vir hulle : " Julle moet na Betlehem toe gaan . Gaan soek die kind daar tot julle hom kry ! Laat weet my ook waar hy is , want ek wil hom gaan besoek om eer aan hom te bewys . "
40002009	Hierna is die geleerdes reguit Betlehem toe . Toe dit donker word , het hulle dieselfde ster wat hulle vroeër in die ooste gesien het , in die lug bokant hulle opgemerk .
40002010	Daaroor was hulle baie bly . Dit het stadig voor hulle uitbeweeg . Uiteindelik het die ster tot stilstand gekom bokant die plek waar Jesus en sy ouers was .
40002011	Die sterrekenners het toe daar ingegaan . Toe hulle Jesus sien , het hulle dadelik op hulle knieë neergeval . Uit respek het hulle laag op die grond voor Hom gebuig . Toe maak hulle hulle bagasie oop en haal 'n klompie geskenke uit wat hulle vir Hom saamgebring het : goud , wierook en mirre .
40002012	Later het die geleerdes weer 'n droom gehad . 'n Engel het hulle gewaarsku om nie na Herodes toe terug te gaan nie . Hulle het toe met 'n ander pad na hulle eie land teruggegaan .
40002013	Nadat die geleerdes terug is na hulle land toe , het 'n engel van die Here in 'n droom vir Josef kom sê : " Word wakker ! Vat die Kindjie en sy ma en vlug dadelik Egipte toe . Bly daar totdat jy weer van My hoor . Herodes is op soek na Jesus . Hy wil Hom doodmaak . "
40002014	Josef het dadelik opgestaan , vir Maria wakker gemaak en inderhaas met haar en Jesus in die middel van die nag uit die dorp padgegee . Hulle het na Egipte toe gegaan .
40002015	Daar het hulle gebly tot na Herodes se dood . Op hierdie manier het 'n belangrike uitspraak van Hosea waar geword . Die Here het vroeër deur hom gesê : " Uit Egipte het Ek my Seun laat haal . "
40002016	Intussen het Herodes agtergekom dat die geleerdes uit die ooste hom in die steek gelaat het . Hy was baie kwaad daaroor . Hy het dadelik sy soldate na Betlehem toe gestuur . Hulle moes alle seuntjies jonger as twee jaar vang en hulle doodmaak . ( Herodes het die ouderdom van die seuntjies bereken aan die hand van die inligting wat hy vroeër van die geleerdes uit die ooste gekry het . )
40002017	So het die woorde van Jeremia ook waar geword :
40002018	" In Rama het die mense 'n harde stem gehoor . Dit klink soos iemand wat verskriklik huil . Dis Ragel ! Sy huil oor al haar kinders . Niemand kan haar troos nie , want haar kinders is dood . "
40002019	Na Herodes se dood het die engel van die Here weer in 'n droom met Josef in Egipte gepraat .
40002020	Hy het vir hom gesê : " Word dadelik wakker ! Vat vir Jesus en sy ma en gaan terug na Israel toe . Almal wat Hom wou doodmaak , is nou self ook dood . "
40002021	Josef het gedoen wat die engel gesê het . Hy het saam met Jesus en sy ma teruggegaan na Israel toe .
40002022	Daar aangekom , het hy gehoor dat Herodes se seun Argelaus die nuwe koning van Judea was . Hy was toe skrikkerig om daar te gaan bly . Terwyl Josef nog wonder wat hy moes doen , het hy weer in 'n droom 'n boodskap van God af gekry , hierdie keer om na die gebied van Galilea toe te gaan .
40002023	Daar het Josef en sy gesin in 'n dorpie met die naam Nasaret gaan bly . So het die profete se woorde waar geword dat die Verlosser 'n Nasarener genoem sou word .
40003001	In daardie tyd het Johannes die Doper ook op die toneel verskyn . Hy het in die woestyn van Judea gepreek .
40003002	Johannes het vir die mense wat na hom kom luister het , gesê : " Julle lewe moet radikaal verander , want God se nuwe wêreld is op hande . "
40003003	Die profeet Jesaja het ook al na Johannes verwys . Hy skryf oor hom : " Daar is 'n man in die woestyn wat hard uitroep . Hy sê : ' Vat al die hindernisse uit die Here se pad uit . Sorg dat die pad waarop Hy moet loop gelyk en reguit is ! ' "
40003004	Johannes se klere was van kameelhare gemaak . Hy het dit met 'n leerbelt om sy lyf vasgemaak . Sy kos was sprinkane en heuning . Dié het hy in die veld gekry . Kort voor lank was Johannes die Doper groot nuus . Mense het van oraloor na hom toe gestroom .
40003005	Van heinde en ver het hulle na hom toe gekom : uit Jerusalem , oral uit Judea en uit die omgewing van die Jordaanvallei .
40003006	Almal van hulle wat in die openbaar erken het dat hulle nie doen wat God van hulle vra nie , is daar by die Jordaan deur hom gedoop .
40003007	Op 'n dag het Johannes gesien dat 'n klomp Joodse godsdienstige leiers ook na hom toe kom om gedoop te word . Hy was baie omgekrap daaroor . " Julle skynheiliges ! Julle seil soos 'n klomp slinkse slange hier na die doopwater toe . Weet julle nie dat God se oordeel baie naby is nie ? Wie het vir julle gesê julle kan dit vryspring as ek 'n klomp water oor julle uitgooi ?
40003008	Kry eerder julle lewe in orde en doen wat God sê . Wys dat julle berou het oor al julle sondes .
40003009	Moenie julleself bluf deur te sê Abraham is julle pa nie . Dit tel nie by God nie . Hy trek nie mense voor wat uit Abraham se nageslag kom nie . As sulke dinge vir God belangrik was , kon Hy mos die klippe wat hier rondlê in 'n oogwink in kinders van Abraham verander het .
40003010	" Ek sê weer vir julle : God se oordeel is voor die deur . Hy is op pad na julle toe soos 'n houtkapper met sy byl in die hand . Hy gaan elke boom wat nie goeie vrugte dra nie , uitkap en in die vuur van die hel gooi . "
40003011	Johannes het ook met die ander mense gepraat wat na hom toe gekom het . Hy het vir hulle gesê : " Soos julle kan sien , doop ek julle nou met water . Hierdie doop is die bewys dat julle jammer is oor julle sondes en dat julle wil doen wat God vra . Maar ek het goeie nuus vir julle : binnekort kom daar 'n baie belangrike Man . Hy is so belangrik dat ek nie eens werd is om sy skoene soos 'n slaaf vir Hom aan te dra nie . Hy sal julle met die Heilige Gees doop . Hy sal julle soos 'n vuur van binne af skoonmaak .
40003012	" Hierdie belangrike Man wat na julle toe op pad is , sal al die koring van die kaf kom skei . Hy gaan 'n duidelike streep trek tussen mense wat na God luister , en mense wat nie na Hom luister nie . Vir almal wat doen wat Hy sê , sal Hy 'n plek gee in God se nuwe wêreld . Maar almal wat hulle nie aan God se voorskrifte steur nie , sal Hy in die hel gooi . Daar gaan hulle gepynig word in 'n vuur wat nooit ophou brand nie . "
40003013	In daardie tyd , terwyl Johannes besig was om te preek , het Jesus van Galilea af na die Jordaan toe gekom . Hy wou ook hê dat Johannes Hom moes doop .
40003014	Maar Johannes wou dit nie doen nie . " Nooit nie ! Ek behoort eintlik deur U gedoop te word ! " het Johannes geskok gesê . " U is mos nie 'n sondaar soos al die ander mense wat ek doop nie . Hoekom kom U na my toe dat ek U moet doop ? "
40003015	Jesus wou nie nee vir 'n antwoord aanvaar nie . " Doop My nou dadelik ! " het Hy Johannes beveel . " Want dit is wat God wil hê . So voldoen Ek en jy aan God se groot plan om die wêreld te red . "
40003016	Toe Johannes dit hoor , het hy dadelik ingestem . Toe Jesus ná sy doop uit die water uitkom , het die hemel skielik oopgegaan . Johannes het gesien hoe die Gees van God soos 'n duif uit die hemel afkom en op Hom neerdaal .
40003017	Toe praat 'n stem uit die hemel . Dit was God self . Hy het gesê : " Dit is my Seun vir wie Ek baie lief is . Hy verskaf My baie vreugde ! "
40004001	Kort na sy doop het die Heilige Gees Jesus na die woestyn toe laat gaan . Daar moes Hy deur die duiwel op die proef gestel word .
40004002	Veertig dae lank het Jesus niks geëet nie . Hy het toe honger geword . Dit was natuurlik net die geleentheid waarop die duiwel gewag het .
40004003	Hy het vir Jesus kom sê : " Kyk , as jy regtig God se Seun is , sê dan vir hierdie klippe om in brood te verander . "
40004004	Jesus het egter dadelik 'n antwoord vir Satan gereed gehad : " Daar staan in die Bybel geskryf : ' 'n Mens leef nie net van brood nie . Nee , 'n mens leef van alles wat God sê . ' "
40004005	Daarna het die duiwel Jesus na Jerusalem toe gevat . Daar het hy Hom op die hoogste punt van die tempel laat staan .
40004006	Hy sê toe vir Jesus : " Bewys dat jy regtig God se Seun is . Spring hier af ! Daar staan mos in die Bybel geskryf : ' God het vir sy engele gesê dat hulle jou moet beskerm . Hulle sal jou op hulle hande dra sodat jy nie eens jou voet teen 'n klip sal stamp nie . ' "
40004007	Toe sê Jesus vir die duiwel : " Ja , maar daar staan ook in die Bybel geskryf : ' Jy mag nie die Here jou God uittart nie . ' "
40004008	Die duiwel was egter nog nie klaar met sy versoekings nie . Hy het Jesus na die top van 'n baie hoë berg gevat . Van daar af het hy Hom al die lande van die wêreld gewys met al hulle glans en rykdom .
40004009	Toe sê hy vir Jesus : " Dit alles is joune . Ek gee jou al hierdie lande op 'n skinkbord . Daar is egter net een voorwaarde : buig gou voor my en aanbid my as jou god . "
40004010	Daarop het Jesus skerp gereageer : " Gee dadelik pad van My af , Satan ! Die Bybel sê : ' Jy moet net die Here as jou God aanbid . Hom alleen moet jy dien . ' "
40004011	Na hierdie woorde het die duiwel Jesus uitgelos . Baie engele het toe na Jesus toe gekom . Hulle het Hom versorg met alles wat Hy nodig gehad het .
40004012	Later , nadat Jesus uit die woestyn teruggekeer het , het Hy gehoor dat Johannes die Doper in die tronk gegooi is . Hy het toe teruggegaan Galilea toe .
40004013	Jesus het egter besluit om nie langer in Nasaret te bly nie . Sy nuwe woonplek was Kapernaum . Dit is by die See van Galilea , in die omgewing van Sebulon en Naftali .
40004014	So het die profetiese woorde van Jesaja waar geword toe hy gesê het :
40004015	" Sebulon en Naftali , wat op pad na die see toe lê , daar oorkant die Jordaan , daar by julle in Galilea bly baie volke .
40004016	Maar hulle almal leef in die donker . Nou het hulle egter 'n groot lig gesien ! Hulle bly in 'n land waar die dood se skaduwee oor almal val , maar nou het die son oor hulle opgekom . "
40004017	Van toe af het Jesus ook begin preek . Hy het vir die mense gesê : " Julle moet julle lewe radikaal verander , want God se nuwe wêreld is hier ! "
40004018	Eendag het Jesus by die See van Galilea gaan stap . Hy kom toe af op twee broers , Simon en Andreas . ( Simon is later Petrus genoem . ) Hulle twee was vissermanne . Hulle was juis besig om hulle nette in die see te gooi toe Jesus vir hulle sê :
40004019	" Laat staan julle nette . Kom agter My aan ! Word my volgelinge . Dan sal Ek julle wys hoe om op 'n nuwe manier vis te vang . Ek sal julle leer om van nou af mense te vang wat in sonde leef sodat hulle deel kan kry aan God se nuwe wêreld . "
40004020	Dadelik het Simon en Andreas hulle visnette neergesit en agter Jesus begin aanstap .
40004021	'n Entjie verder het Jesus op nog twee broers afgekom , Johannes en Jakobus . Saam met hulle pa , Sebedeus , was hulle hard aan die werk om hulle visnette heel te maak . Jesus het by hulle gaan staan en ook vir hulle gesê om alles net so te los en sy volgelinge te word .
40004022	Hulle het uit hulle boot geklim , hulle pa gegroet en agter Jesus aangestap .
40004023	Nadat Jesus sy eerste dissipels geroep het , het Hy oral in Galilea begin preek . In die sinagoges waar die Jode bymekaargekom het om God te aanbid , het Hy die mense geleer . Jesus het baie goeie nuus vir hulle gehad : Hy het vir hulle gesê dat God se splinternuwe wêreld aangebreek het . Om te wys dat Hy die waarheid praat , het Jesus elke siekte en kwaal waaraan hulle gely het , gesond gemaak .
40004024	Jesus was gou-gou groot nuus . Kort voor lank het omtrent almal in die provinsie Sirië van Hom geweet omdat Hy sulke groot wonderwerke gedoen het . Mense het hulle siekes na Hom toe gebring . Duiwelbesetenes , verstandelik versteurdes en verlamdes — almal wat na Jesus toe gebring is , het Hy gesond gemaak .
40004025	Dwarsdeur Palestina het mense van Jesus begin praat . Hulle het in 'n groot massa na Hom toe gestroom : uit Galilea , uit die gebied van die Tien Stede daar oos van die Jordaan , uit Jerusalem en selfs uit die gebied van Judea ver oorkant die Jordaan .
40005001	Eendag , toe Jesus sien hoe baie mense na Hom toe kom , het Hy teen 'n berg opgeklim sodat Hy hulle kon leer . Sy volgelinge het saam met Hom teen die berg opgeklim .
40005002	Nadat Hy gaan sit het , sê Hy vir hulle :
40005003	" Gelukkig is almal wat van God se goedheid en sorg afhanklik is . Hulle sal definitief 'n plek kry in sy nuwe wêreld .
40005004	" Gelukkig is almal wat hartseer is oor al die pyn en swaarkry in hierdie wêreld . God self sal hulle trane afdroog .
40005005	" Gelukkig is almal wat nie dink dat hulle belangriker as ander mense is nie . God sal sorg dat elke stukkie grond in sy nuwe wêreld aan hulle behoort .
40005006	" Gelukkig is almal wat met alles in hulle daarna streef om te doen wat God vra . Hy sal binnekort hulle verlange na Hom vir altyd wegvat .
40005007	" Gelukkig is almal wat regtig vir ander mense omgee . God sal binnekort vir hulle wys presies hoeveel Hy vir hulle omgee .
40005008	" Gelukkig is almal wie se lewe van binne af nuut geword het . God sal sorg dat hulle Hom met hul eie oë sien .
40005009	" Gelukkig is almal wat vrede maak tussen mense wat in vyandskap met mekaar leef . God sal op die laaste dag voor almal sê dat hulle sy kinders is .
40005010	" Gelukkig is almal wat deur ander mense beledig en vervolg word omdat hulle doen wat God vra . Hy sal sorg dat daar vir hulle plek is in sy nuwe wêreld .
40005011	" Gelukkig is julle wanneer ander mense julle te lyf gaan , julle slegsê en 'n klomp leuens oor julle vertel omdat julle my volgelinge is .
40005012	Wanneer dit gebeur , moet julle sommer baie bly wees . Spring op en dans rond van vreugde ! Want dan wag daar 'n baie groot beloning op julle in die hemel . " Wanneer hierdie dinge met julle gebeur , moet julle nie moed opgee nie . Onthou : God se boodskappers het nog altyd deurgeloop onder ander mense se haat . Lank voor julle tyd is die profete al vervolg . "
40005013	" Julle is sout wat smaak moet gee aan hierdie smaaklose wêreld waarin almal in sonde leef . As julle dit nie doen nie , beteken julle net mooi niks vir God nie . Dan kan Hy julle net sowel op die ashoop weggooi .
40005014	" Julle is 'n lig vir die donker wêreld rondom julle . Almal moet kan sien dat julle glo . " Julle geloof moet net so sigbaar wees soos 'n stad wat hoog bo-op 'n berg gebou is .
40005015	" Geen mens sit 'n lig aan en gaan steek dit dan onder 'n bed weg nie . Nee , 'n lig word in die middel van 'n vertrek neergesit sodat almal kan sien wat om hulle aangaan . Dit is presies wat julle ook moet doen . Moenie iewers in die donker gaan wegkruip nie .
40005016	Julle moet soos 'n lig in hierdie pikdonker wêreld skyn . Ander mense moet uit julle woorde en dade sien dat julle God van harte dien . Dan sal hulle sê dat God regtig 'n groot en goeie God is . So word julle hemelse Vader se Naam regtig grootgemaak . "
40005017	" Moenie dink Ek is hier om die wet van Moses en die profete af te skaf nie . Glad nie ! Ek is juis hier sodat julle presies kan weet hoe julle die wet moet gehoorsaam .
40005018	Ek sê weer : Ek kom nie om God se wet tot niet te maak nie . Dit sal altyd bly voortbestaan , tot aan die einde van die tyd ; elke stukkie daarvan . So lank as wat hier nog mense op aarde is en daar nog sterre in die hemelruim is , sal die wet van God bly bestaan . So belangrik is dit .
40005019	" As jy dit sou waag om een van die voorskrifte in die wet te ignoreer , hoe onbenullig dit ook al is , is jy in groot moeilikheid by God . Jy is nog dieper in die moeilikheid as jy ander mense leer om hierdie voorskrifte te ignoreer . As jy sulke dinge doen , moet jy nie dink dat daar vir jou 'n plek in God se nuwe wêreld sal wees nie . Aan die ander kant : as jy alles doen wat die wet sê en ook ander mense leer om presies dieselfde as jy te doen , sal jy definitief 'n plek kry in God se nuwe wêreld .
40005020	" Maar nou moet julle baie mooi luister . Julle moenie die fout maak om die wet van God op dieselfde manier te probeer gehoorsaam as julle godsdienstige leiers nie . Nee , julle sal die wet nog baie strenger as hulle moet gehoorsaam as julle 'n plek wil hê in God se nuwe wêreld . Kom Ek gee julle 'n paar voorbeelde hoe julle dit moet doen . "
40005021	" Julle onthou mos dat die godsdienstige leiers aan julle ouers gesê het : ' 'n Mens mag nie moord pleeg nie . Alle moordenaars moet hof toe gesleep word en die doodstraf kry . '
40005022	" Maar Ek sê vir julle dat iemand wat vir sy medemens kwaad is al klaar 'n moordenaar is . So iemand behoort in die hof aangekla te word . Iemand wat sy medemens uitskel vir 'n gek moet selfs voor die hooggeregshof gedaag word . En iemand wat so ver gaan om sy medemens 'n idioot te noem moet in die vuur van die hel gaan brand .
40005023	" Kom Ek verduidelik met 'n voorbeeld wat Ek bedoel : as jy na die tempel toe gaan om 'n offer aan God te bring en jy onthou skielik dat 'n vriend of 'n familielid van jou om die een of ander rede vir jou kwaad is ,
40005024	moet jy jou offer net daar laat staan . Gaan dadelik terug en maak reg wat verkeerd is tussen julle . Daarna kan jy terugkom en jou offer aan God bring .
40005025	" Nog 'n voorbeeld : as iemand jou hof toe wil vat , moet jy gou-gou vrede gaan maak . Moenie eers wag totdat dinge handuit ruk en jy later in die hof moet verskyn , of totdat die polisie jou kom vang en jy in die tronk beland nie . Nee , gaan maak dinge tussen julle betyds reg .
40005026	Anders moet jy dalk 'n lang tyd in die tronk gaan sit . "
40005027	" Julle ken ook die volgende wet : ' Moenie by iemand slaap met wie jy nie getroud is nie . '
40005028	" Ek sê egter vandag vir julle dat slegte begeertes reeds in 'n mens se kop begin , nie in dit wat 'n mens doen nie . As jy byvoorbeeld op so 'n manier na 'n ander vrou kyk dat jy haar in jou gedagtes seksueel begeer , het jy eintlik al klaar by haar geslaap . En dan het jy God se voorskrif oortree .
40005029	" Moenie dink dis maklik om te doen wat God vra nie . Nee , as jy wil doen wat Hy sê , is dit net so moeilik soos om een van jou ledemate af te kap . Jy moet as ' t ware jou oog uitpluk as jy agterkom dat jy op 'n verkeerde manier na iemand anders kyk . Leef eerder met net een oog , al is dit hoe swaar . Al daardie verkeerde gedagtes gaan in elk geval net maak dat jy in die hel beland . En wat help twee gesonde oë jou daar ?
40005030	" Kap dadelik jou hand af as jy agterkom dat jy dinge doen waarvan God niks hou nie . Leef liewer met net een hand , hoe moeilik dit ook al is , as om te doen wat jy wil . Onthou : sulke verkeerde dade gaan nog maak dat jy in die hel beland . En wat help twee gesonde hande jou in die hel ? "
40005031	" Nog een van die bevele wat julle voorouers gereeld moes hoor , is die volgende : ' As jy van jou vrou wil skei , moet jy maar net sorg dat jy al die wetlike prosedures nakom . Sorg dat jy 'n wettige skeibrief aan haar gee . '
40005032	" Ek sê egter vandag vir julle : julle mag glad nie skei nie . Dis teen God se wil . Jy mag net van jou vrou skei as sy by iemand anders geslaap het . As jy oor enige ander rede van haar skei , maak jy dat jou vrou owerspel pleeg as sy later weer trou . Omdat haar eerste huwelik nog steeds in God se oë voortgaan , is sy en haar nuwe man dan skuldig aan egbreuk . "
40005033	" Julle voorouers moes gereeld uitsprake aanhoor soos : ' Jy mag nooit 'n belofte verbreek wat jy voor God gemaak het nie . Jy moet al jou beloftes wat jy aan die Here gemaak het , nakom . '
40005034	" Ek sê egter vandag vir julle dat julle nooit 'n belofte in die Naam van God moet maak nie . Wanneer julle by allerhande heilige plekke sweer om gesag aan julle woorde te gee , maak julle God se groot Naam goedkoop .
40005035	Onthou : Hy is in die hemel , maar ook hier op die aarde . En Hy hoor elke woord wat julle sê ; ook al daardie vinnige beloftes wat julle in sy Naam aflê om meer gesag aan julle eie woorde te gee . Hou dadelik op daarmee !
40005036	" Dit help ook nie dat julle by julleself sweer nie . Dit kan tog niks aan julle omstandighede verander nie . Julle kan nie eens 'n enkele haar op julle kop se kleur verander deur hierdie soort beloftes nie .
40005037	Sê net ja en gaan doen dit . Of sê nee en doen dit . As julle enigiets meer as dit sê om te wys julle praat die waarheid , doen julle verkeerd . Dan praat julle nie soos God wil hê julle moet praat nie . "
40005038	" Nog 'n bevel wat julle goed ken , is die volgende : ' 'n Oog vir 'n oog en 'n tand vir 'n tand . ' Oftewel : oortredings moet regverdig gestraf word .
40005039	" Ek sê egter vandag vir julle : julle moenie mense wat julle sleg behandel probeer terugkry nie . As iemand jou deur die gesig klap om jou te verneder moet jy dit maar vat . Moenie terugslaan nie .
40005040	En as iemand jou hof toe wil vat oor iets wat jy hom skuld , gee dit dadelik vir hom terug . Sluit ook sommer 'n groot geskenk daarby in om die vrede te bewaar .
40005041	" As 'n soldaat na jou toe kom en jou beveel om sy rugsak 'n kilometer ver te dra , moet jy sommer uit jou eie aanbied om dit twee kilometer ver te dra .
40005042	" Julle moet vrygewig wees . Deel julle besittings met mense wat julle vra om hulle te help . Moenie mense wegjaag as hulle iets by julle wil leen nie . "
40005043	" Julle ken ook die ou opvatting : ' Wees lief vir jou naaste . Haat jou vyand . '
40005044	" Wel , dit is nie waar nie . Ek sê vandag vir julle dat julle ook julle vyande moet liefhê . Bid vir almal wat julle swaar laat kry en julle vervolg .
40005045	Dan leef julle regtig soos kinders van God . Want Hy doen goeie dinge vir almal . Hy laat die son skyn oor goeie mense en oor slegte mense . Hy laat dit ook reën oor goeie mense se grond en oor slegte mense se grond .
40005046	" As julle net daardie mense liefhet met wie julle goed oor die weg kom , moet julle nie verwag om daarvoor 'n medalje vir goeie diens by God te kry nie . Almal doen dit tog , ook slegte mense wat nie in God glo nie .
40005047	As julle net julle familie en vriende groet , het julle nog niks spesiaals gedoen nie . Selfs die grootste sondaars groet ook hulle vriende .
40005048	" Julle moet soos julle hemelse Vader wees . Hy het almal hier op die aarde lief . As julle ook vol liefde en respek optree teenoor almal met wie julle te doen kry , doen julle presies wat die wet van julle vra . Dan stap julle in julle hemelse Vader se voetspore . Dan is julle net soos Hy ! "
40006001	" Wanneer julle besluit om goeie dinge vir ander mense te doen , moet julle eers seker maak hoekom julle dit doen . Moenie 'n openbare skouspel daarvan maak sodat ander julle kan raaksien nie . As julle op soek is na die applous van ander mense , skuld God julle niks meer nie . Dan het julle klaar julle beloning gekry .
40006002	" Moenie 'n ophef daarvan maak as jy 'n arm persoon help nie . Net skynheilige mense doen dit . Hulle maak 'n groot bohaai wanneer hulle die armes help sodat almal dit kan raaksien en mooi dinge oor hulle kan sê . Onthou : God skuld hulle nou niks meer nie .
40006003	" Wanneer jy mense help , mag niemand daarvan weet nie .
40006004	Jy moet dit stil-stil doen . Jou linkerhand moet nie eens weet wat jou regterhand doen nie . Onthou : jou hemelse Vader sien wat jy vir ander doen . Hy sal wel sorg dat jy jou hemelse beloning kry . "
40006005	" As jy bid , moet jy nie soos die skynheiliges maak nie . Hulle bid graag voor ander mense tydens godsdienstige byeenkomste sodat hulle moet hoor hoe mooi hulle bid . God skuld sulke mense niks meer nie . Hulle het mos klaar hulle prys hier op aarde gekry .
40006006	" As jy bid , gaan dan na 'n stil plek toe waar niemand jou kan sien nie . Trek die deur agter jou toe en praat daar eenkant opreg met jou hemelse Vader . Hy sal sorg dat jy jou hemelse beloning kry .
40006007	" Moet ook nie dieselfde rympie oor en oor sê wanneer jy bid nie . Party mense wat God nie reg ken nie , bid so . Hulle dink dat hulle Hom met 'n stortvloed woorde kan ompraat om na hulle te luister .
40006008	Moenie soos hulle maak nie . Onthou : jou Vader in die hemel weet presies wat jy nodig het . Nog voordat jy bid , weet Hy al lankal wat in jou kop aangaan .
40006009	" Hier is 'n voorbeeld hoe jy moet bid : Ons Vader in die hemel , laat almal op aarde groot eerbied vir u heilige Naam hê .
40006010	Laat u nuwe wêreld tog gou aanbreek . Almal in die hemel doen wat U sê . Gee dat almal hier op die aarde ook doen wat U wil hê .
40006011	Gee ons vandag genoeg om van te leef .
40006012	Vergeef ons waar ons nie doen wat U van ons vra nie , net soos ons ander mense vergeef wat nie reg teenoor ons optree nie .
40006013	Help ons om nooit te swig voor versoekings nie , en pas ons op wanneer die duiwel ons wil verlei om verkeerde dinge te doen .
40006014	" As julle ander mense vergewe wanneer hulle iets verkeerds teen julle gedoen het , sal julle hemelse Vader ook julle sondes vergeef .
40006015	Moet egter nie dink God sal julle sondes vergewe as julle nie bereid is om ander mense te vergeef nie . "
40006016	" Wanneer julle julle so ernstig aan God toewy dat julle nie eens wil kos eet nie , moet julle nie soos die skynheiliges maak nie . In sulke tye loop hulle met 'n lang gesig rond sodat almal kan sien hulle vas . Ek sê weer : sulke mense het klaar hulle beloning weg .
40006017	Moenie 'n spektakel van julle godsdiens maak nie . Gaan normaalweg aan met julle lewe wanneer julle vas : kam julle hare , was julle gesigte . Lyk netjies sodat niemand agterkom dat julle besig is om ernstig te bid nie .
40006018	Slegs julle hemelse Vader hoef dit te weet . Hy sal wel sorg dat julle julle hemelse beloning kry . "
40006019	" Hou op om van die oggend tot die aand agter geld aan te hardloop . Niks hou hier vir altyd nie . Diewe breek oral in en steel , motte en goggas vreet alles op en ouderdom laat dinge vergaan .
40006020	Maak eerder vir julle 'n bankrekening daar by God in die hemel oop . Geen dief kan ooit daar inbreek om iets te probeer steel nie .
40006021	" Die dinge waarmee jy jou van vroeg tot laat besig hou , sê wat die belangrikste in jou lewe is . Jou lewe wys waar jy jou ' rekening ' oopgemaak het .
40006022	" As jy hemelse skatte wil opgaar , sorg dan dat jy jou oë deur die Here laat instel sodat jy op die regte manier daarmee kan kyk . Jou oë is soos 'n lig . As jy op die regte manier daarmee kyk , maak dit alles in jou lewe helder .
40006023	Maar as jy jou oë nie deur God laat instel nie , maak jou oë jou hele lewe pikdonker . As daar geen goddelike lig in jou lewe skyn nie , is dit regtig nag binne-in jou .
40006024	" Niemand kan vir twee base werk nie . Jy sal lojaal teenoor een wees en die ander een afskeep . Moet daarom nie eens daaraan dink om God en die geldgod saam te probeer dien nie . Jy moet kies in wie se diens jy wil staan . "
40006025	" Moenie gedurig loop en julle bekommer nie . Moenie van vroeg tot laat vra : ' Gaan ek genoeg hê om te eet ? ' of : ' Gaan ek genoeg hê om aan te trek ? ’ nie . Die lewe gaan tog oor baie meer as kos en klere .
40006026	Kyk 'n slag na die voëls : hulle het nie groot skure waarin hulle elke dag hulle kos bêre nie . Tog is hulle nooit honger nie . God sorg dat hulle elke dag genoeg het om te eet . Weet julle , julle is baie meer werd vir God as al die voëls in die hemel .
40006027	Daarom help al julle bekommernis net mooi niks . Dit gaan nie julle lewe met een enkele dag verleng nie . Allesbehalwe !
40006028	" Julle moet ook nie sit en tob oor wat julle elke dag moet aantrek nie . Kyk gerus 'n bietjie in die veld hoe mooi die lelies lyk wat daar groei . Hulle werk nie van vroeg tot laat om so deftig te lyk nie .
40006029	Tog was nie eens daardie skatryk koning Salomo ooit so mooi aangetrek soos een van hulle nie .
40006030	" As God soveel aandag gee aan hoe die veldgras lyk , wat vandag nog groei en môre weer dood is , sal Hy mos vir julle ook sorg .
40006031	Hou dan op om so kleingelowig te wees ! Hy sal sorg dat julle genoeg het om aan te trek . Hou op om te sê : ' Wat gaan ons vandag eet en drink ? ' of : ' Wat gaan ons vandag aantrek ? '
40006032	As julle dit doen , tree julle op soos mense wat God glad nie ken nie . Julle het mos 'n Vader in die hemel wat presies weet wat julle nodig het . Hy sal sorg dat julle dit alles kry .
40006033	" Stel God se koninkryk eerste . Doen net daardie dinge wat vir Hom belangrik is . Hy sal vir die res sorg . Hy sal elke dag vir julle genoeg kos en klere gee . En los môre se probleme vir die dag van môre . Van probleme het elke dag immers oorgenoeg . Leef vandag voluit vir God ! "
40007001	" Moenie so gou foutvind nie .
40007002	As jy ander mense links en regs veroordeel , gaan God eendag presies dieselfde met jou doen .
40007003	" Waarom is jy so haastig om foute in ander mense se lewe uit te snuffel terwyl jy blind is vir al die sondes in jou eie lewe ? Waarom sien jy so gou die kleinste splintertjie in jou vriend se oog raak terwyl jy blind is vir die groot houtstomp wat in jou eie oog vassit ?
40007004	En dan waag jy dit so ewe om vir jou vriend te sê : ' My ou broer , kom laat ek gou daardie splintertjie uit jou lewe wegvat sodat jy weer reg kan leef , ' maar jy sien nie die groot foute in jou eie lewe raak nie .
40007005	Jou skynheilige ! Haal eers die houtstomp uit jou eie oog uit , dan sal jy goed genoeg kan sien om daardie klein splintertjie uit jou vriend se oog te haal .
40007006	" Wees versigtig wanneer julle tussen mense is wat geen respek vir God het nie . Hulle verstaan glad nie hoe groot en heilig Hy is nie . Moenie julle tyd mors om met hulle oor God te praat nie . Soos 'n trop varke sal hulle sy goedheid onder hulle voete vertrap . Boonop gaan hulle julle ook nog beledig en vervolg . "
40007007	" Julle moet nooit moeg word om te bid nie . Vra en God sal vir julle gee . Soek en julle sal kry . Klop aan God se hemelse deur en Hy sal vir julle kom oopmaak .
40007008	Want elkeen wat vra , ontvang ; elkeen wat soek , kry , en elkeen wat klop , tref uiteindelik 'n oop hemelse deur aan .
40007009	" Jou hemelse Vader wil net die beste dinge vir jou gee . As jy 'n pa is , behoort jy dit goed te verstaan . Jy wil mos graag net goeie dinge vir jou kinders gee , nie waar nie ?
40007010	As jou kind vir jou 'n stukkie brood kom vra om te eet , sal jy tog nie vir hom 'n klip gee nie . Jy sal ook nie vir hom iets slegs soos 'n slang gee as hy vis wil hê om te eet nie . Nou ja , God maak ook nie so met sy kinders nie .
40007011	As julle klomp slegte mense net goeie dinge vir julle eie kinders gee , hoeveel te meer sal julle hemelse Vader dit dan nie doen nie ? Ek verseker julle : Hy sal net die beste dinge gee vir diegene wat Hom daarvoor vra . "
40007012	" As daar een goue reël is waarvolgens julle moet lewe , is dit die volgende : vra julle elke dag af hoe julle wil hê ander mense teenoor julle moet optree . Gaan tree dan eerste so teenoor hulle op . As julle so leef , doen julle alles wat die Bybel van julle vra .
40007013	" Natuurlik is dit nie maklik om te doen wat die Bybel vra nie .
40007014	Die pad wat na God se nuwe wêreld toe lei , is baie moeilik en ook bitter smal . Min mense loop daarop omdat dit groot opofferings vra . Aan die ander kant is die pad wat na die hel toe lei , maklik om op te loop en baie breed . Baie mense loop daarop . Span julle daarom in om op God se smal pad te bly stap . "
40007015	" Julle moet lig loop vir mense wat die goeie nuus verdraai . Hulle kom na julle toe met allerhande mooi godsdienstige praatjies , maar eintlik is hulle so gevaarlik soos 'n spul wolwe .
40007016	Dit is maklik om hierdie mense uit te ken . Kyk maar net hoe hulle leef . As hulle heeltyd verkeerde dinge doen , wys dit dat hulle 'n spul leuenaars is .
40007017	" 'n Mens se lewe is soos 'n vrugteboom : goeie vrugtebome dra goeie vrugte en slegte bome dra slegte vrugte .
40007018	'n Goeie boom kan tog nie slegte vrugte dra nie en 'n slegte boom kan ook nie goeie vrugte oplewer nie .
40007019	Daar wag groot probleme op alle bome wat slegte vrugte dra . Hulle word eenvoudig afgekap en in die vuur gegooi . Dus , as julle wil weet watter mense die goeie nuus verdraai , moet julle maar net gaan kyk hoe hulle leef . Hulle lewens wys watter soort vrugte hulle dra .
40007020	" Daar is baie mense wat maak asof hulle My dien . Hulle noem My om elke hoek en draai ' Here en Meester ' . Daar wag egter 'n groot verrassing op hulle . My Vader gaan glad nie vir hulle plek hê in sy nuwe wêreld nie . Net daardie mense wat doen wat Hy vra , sal by Hom welkom wees .
40007021	" Wanneer die laaste dag op die aarde aanbreek , sal Ek self kom om oor almal te oordeel .
40007022	Dan sal al hierdie skynheilige mense voor My kom staan en vir My sê : ' Here en Meester , onthou U dan nie watter groot dinge ons alles in u Naam gedoen het nie ? Ons het gepreek , duiwels uit mense verdryf en allerhande magtige dade gedoen . '
40007023	" Weet julle wat Ek dan sal antwoord ? Ek sal dan vir hulle sê : ' Ek ken julle van g 'n kant af nie . Julle spul slegte mense verdien die hel . Gee dadelik pad voor My ! ' "
40007024	" Ek het julle nou baie dinge oor God geleer . As julle my woorde ter harte neem en dit doen , tree julle reg op . Dan is julle lewens op 'n stewige fondament gebou .
40007025	Wanneer die reëns en storms oor julle losbreek , sal julle lewenshuis nooit inmekaarstort nie . Want julle lewens is gebou op die Rots wat nooit kan padgee nie .
40007026	Aan die ander kant : as julle my woorde hoor en dit nie doen nie , is julle regtig dom . Dan is julle lewens op 'n hoop sand gebou .
40007027	Wanneer die reëns en die storms oor julle losbreek , sal julle lewens uiteindelik inmekaarstort . Dan is die doderyk julle voorland . "
40007028	Toe Jesus klaar was met sy lering op die berg , was die skare stom van verbasing . Hulle was vol lof oor sy aangrypende woorde .
40007029	Jesus se woorde het heeltemal anders geklink as dié van hulle leermeesters . Hy het met groot gesag en oortuiging gepraat .
40008001	Daarna is Jesus teen die heuwel af saam met 'n klomp mense wat om Hom saamgedrom het . Hulle wou meer van Hom hoor en leer . Terwyl hulle so stap , gebeur daar iets merkwaardigs .
40008002	'n Melaatse man kom versigtig nader . ( Mense met 'n lelike velsiekte was volgens die Joodse wet onrein . Hulle is verbied om in die tempel in die teenwoordigheid van God te kom . Daarom wou die mense nie eintlik iets met hulle te doen gehad het nie . ) Hierdie man val toe op sy knieë voor Jesus neer en buig sy kop tot laag op die grond . Daar voor almal begin hy Jesus hardop prys . Toe smeek hy Jesus : " Here , as U wil , kan U my gesond maak . Dan sal ek weer rein wees en 'n gewone lewe kan lei — ek sal weer vriende kan hê en in die tempel gaan aanbid . Ek weet U kan as U wil ! "
40008003	Jesus sit toe sy hand op die man en sê : " Ek wil dit graag doen . Jy het dit gevra . Toe , hoekom wag jy nog ? " Die man kyk toe na homself en sien die wonder : sy vel was glad en skoon . Hy was gesond !
40008004	" Moet asseblief nie vir almal gaan vertel wat met jou gebeur het nie , " vra Jesus hom toe . " Gaan liewer reguit na die priester toe en wys vir hom jy is gesond . As hy sê dat jou vel weer skoon is en jy weer 'n normale lewe kan lei , gaan bring dan 'n offer soos Moses dit voorgeskryf het . Mense sal dan self besef wat presies met jou gebeur het . Jou dade sal harder praat as jou woorde . "
40008005	Jesus was skaars in Kapernaum of 'n Romeinse soldaat met 'n hoë rang kom vinnig nader . Dringend , met 'n smekende stem , sê hy :
40008006	" Here , ek het 'n seun by die huis . Hy het ernstige probleme . Hy kan nie eens loop nie . En , Here , dit is so seer dat hy lê en krul van die pyn . Asseblief tog , kom help hom net ! "
40008007	" Ek kom dadelik , " sê Jesus .
40008008	" Maar , Here , ek is nie belangrik genoeg dat U na my huis toe kom nie ; beslis nie iemand so belangrik soos U nie ! Ag , sê sommer maar hier wat moet gebeur . Ek is seker my seun sal dan gesond word .
40008009	Ek weet mos watter krag die woorde het van iemand wat gesag dra . Niemand hoef my iets daarvan te vertel nie , want ek is 'n soldaat en ek weet wat gesag is . Ja , elke liewe dag sê ek vir my soldate wat om te doen . En my woorde word hulle dade . As ek sê : ' Kom ! ' kom hulle en as ek sê : ' Gaan ! ' gaan hulle . Wat ek vir hulle sê om te doen , dit doen hulle . "
40008010	Jesus was nogal verbaas en beïndruk oor wat die man gesê het . " Sowaar , " sê Hy vir die mense daar , " Ek het nog niemand onder die Israeliete raakgeloop wat so kinderlik glo soos hierdie man nie . By hom kan julle 'n belangrike les leer . God is nie maar net die God van die Israeliete nie .
40008011	Nee , mense uit die hele wêreld gaan na Hom toe stroom . En Hy sal hulle met oop arms ontvang . Glo My , hierdie nie-Jode gaan almal in die hemel langs Abraham , Isak en Jakob aan die feestafel van God self aansit .
40008012	" Dit is 'n ironiese les . Die mense wat weet dat hulle die hemelse Koning regtig moet dien , maar dit nie doen nie , sal uit God se feessaal weggejaag word . In die donker van die hel sal die pyn en smart van mense wat sonder God is hulle oorweldig . "
40008013	Toe draai Jesus weer na die offisier toe . " Gaan maar huis toe . Wat jy so gelowig gevra het , het klaar gebeur . " Sy seun het dadelik gesond geword .
40008014	Uiteindelik kom Jesus by Petrus se huis aan . Met die intrapslag kon Jesus sommer sien dat Petrus se skoonma glad nie lekker voel nie . Sy was vuurwarm van die koors en het net daar op haar bed gelê .
40008015	Jesus stap toe nader en vat haar hand . Dadelik het haar koors gebreek en sy het beter begin voel . Om die waarheid te sê , sy het soveel beter gevoel dat sy dadelik opgestaan en vir Jesus kos gemaak het .
40008016	Die mense wou Jesus nie met rus laat nie . Tot diep in daardie nag was Hy nog besig . Veral mense op wie bose geeste 'n houvas gekry het , het na Hom toe gekom . Jesus het dié mense gehelp deur bloot met 'n bevel daardie geeste uit hulle te jaag . Daar was ook baie ander mense wat met allerhande siektes gesukkel het . Een vir een het Jesus hulle gesond gemaak .
40008017	Terwyl hulle Jesus so dophou , het hulle begin verstaan wat die groot profeet Jesaja bedoel het : " Waar ons so swak was dat ons nie verder kon nie , het Hy ons weer sterk gemaak . Toe ons platgeslaan was deur siektes , het Hy ons gesond gemaak . "
40008018	Jesus het gesien dat Petrus se huis nou te klein word vir al die mense . Dit het Hom laat besluit om van daar af na 'n plekkie aan die oorkant van die meer te gaan .
40008019	Toe hulle begin regmaak om te gaan staan 'n geleerde Israeliet nader , 'n kenner van die Joodse Bybel . Hy sê vir Jesus : " Ek sien U is 'n geleerde man . Mag ek asseblief saam met U gaan ? Ek wil so graag meer van U leer . Dit maak nie saak waarheen U gaan nie , ek sal daar wees ! "
40008020	" Wel , " sê Jesus , " jy moet goed nadink . Soos jy weet , moet selfs diere 'n blyplek hê . Kyk , voëls bly in neste en jakkalse in gate . Maar dit moet jy besef : daar gaan tye kom dat dit so swaar met My sal gaan dat Ek nie eens 'n plek sal hê om te slaap nie . Sê My , sal jy dan nog by My wil wees ? "
40008021	Een van Jesus se getroue volgelinge sê toe : " Here , verskoon my 'n rukkie , asseblief . Ek moet eers gou teruggaan huis toe om te gaan help met die reëlings vir my pa se begrafnis . U kan maar solank vooruitgaan . Ek kom later . "
40008022	Jesus het nie doekies omgedraai nie : " Jou pad na die ware lewe toe loop agter My aan . Loop daardie pad voluit ! Moenie allerhande afdraaipaadjies soek nie . Daar is genoeg ander mense wat nie hierdie pad wil loop nie . Laat hulle hulle ophou met dinge soos begrafnisse . "
40008023	Uiteindelik kom Jesus by die boot . Hy en sy getrouste volgelinge klim toe in en vaar na die ander kant toe .
40008024	Op pad oorkant toe het daar skielik 'n verskriklike storm op die meer losgebars . Die golwe was so hoog dat 'n mens nie eens meer die boot behoorlik kon sien nie . Tog het Jesus gelê en slaap . Hy het mos die vorige nag deurgewerk .
40008025	Sy dissipels kon dit later nie meer hou nie en maak Hom wakker : " Here , help ! Ons is besig om onder te gaan ! "
40008026	" Het julle geen vertroue in My nie ? " vra Jesus . " Sê My , as julle regtig in My glo , waarvoor is julle dan so bang ? Dink julle julle sal ooit kan ondergaan as Ek by julle is ? " Hy staan toe op en beveel die wind met gesag in sy stem om te gaan lê en die see om stil te word . Skielik , asof iemand 'n kombers van kalmte oor die meer getrek het , was alles stil .
40008027	Die mense was uit die veld geslaan en het uit pure verbasing vir mekaar gevra : " Het julle gesien ? Die wind en die see luister na Hom ! Wie is Hy ? Waar kom Hy vandaan ? "
40008028	Kort daarna het Jesus-hulle in die gebied van die Gadareners aangekom . Hulle het skaars daar geland of twee woeste , wreedaardige mans het uit die begraafplaas na hulle toe aangehardloop gekom . Hierdie mans was totaal in die mag van demone . Hulle was baie gevaarlik . Om die waarheid te sê , die mense was so bang vir daardie mans dat hulle glad nie eens meer met dié pad langs wou loop nie . Die twee mans storm toe op Jesus af en gil hard :
40008029	" Haai , Seun van God , wat kom soek U hier ? U het niks hier te doen nie . Of is U dalk hier om ons voor die tyd te kom bestraf ? "
40008030	Die demone het egter geweet wat op hulle wag . Hulle sien toe daar ver teen die skuinste 'n groot trop varke loop en smeek Jesus :
40008031	" Asseblief , ons vra mooi : as U ons uit hierdie mans verwilder , laat ons tog toe om in daardie trop varke te gaan bly . "
40008032	" Nou maar goed ; sorg net dat julle hier wegkom ! " sê Jesus . Die demone is daarna uit die mans uit , reguit in die varke in . Die varke het heeltemal mal geword . Hulle het verwilderd op loop gegaan , reguit die see in . Daar het die laaste een van hulle versuip .
40008033	Die varkoppassers het so groot geskrik dat hulle in 'n stofstreep reguit dorp toe is . Daar het hulle die hele storie gaan vertel . Hulle het presies beskryf wat met die twee mans en met die varke gebeur het .
40008034	Hewig ontsteld oor die varke , het die dorpsmense Jesus soos een man gaan soek . Toe hulle Hom kry , jaag hulle Hom sowaar daar weg .
40009001	Jesus en sy dissipels het maar weer in die boot geklim en is terug huis toe .
40009002	Hulle was skaars daar of die mense het 'n verlamde man na Hom toe gebring . Daardie groepie mense was so vas oortuig dat Jesus die man kon help dat hulle hom persoonlik soontoe gedra het . Hulle het geweet Jesus kon iets vir hom doen . Toe Jesus die gelowige verwagting op hulle gesigte sien , sê Hy vir die verlamde : " Ek gaan jou 'n goeie rede gee om weer te begin glimlag . Ek gaan sorg dat God nie meer vir jou kwaad gaan wees oor jou sonde nie . "
40009003	'n Groepie geleerde Jode het egter alles staan en bekyk . Hulle was glad nie tevrede met wat hulle gehoor het nie . Dit het 'n paar van hulle onder mekaar laat mompel : " Hierdie man het geen respek vir God nie . Kyk net wat sê hy ! "
40009004	Jesus het goed geweet hoe hulle staan en skinder . Sonder om doekies om te draai sê Hy vir hulle : " Wat dink julle gaan julle bereik met al hierdie geskinder ?
40009005	Om te praat is maklik . Enigeen van julle kan mos sy mond oopmaak en sê : ' Nou het jy nie meer sonde nie ! ' of dalk : ' Kom regop en stap sonder hulp hier weg . ' Dit is mos nie moeilik om so iets te sê nie . Maar om te laat gebeur wat jy sê , is heeltemal 'n ander saak . Julle weet baie goed dat iemand net sonde kan vergewe as hy regtig die mag het om dit te doen .
40009006	Die Seun van die mens het daardie mag . Kyk mooi , Ek gaan dit nou doen sodat julle kan besef met wie julle te doen het . " Staan op ! " sê Jesus vir die lam man . " Vat jou matras en stap self huis toe . "
40009007	Die lam man het voor almal opgestaan en huis toe gestap .
40009008	Die mense kon hulle oë byna nie glo nie . Met groot respek het hulle gesê : " Nou het ons regtig gesien hoe wonderlik en groot God is . Kyk , Hy gee tot vir 'n mens mag om sulke ongelooflike dinge te doen . "
40009009	Van daar af stap Jesus toe verder tot by 'n tolhuis . Dit is die plek waar reisigers se bagasie deur belastinggaarders ( hulle is tollenaars genoem ) deursoek is . Dan moes hulle op sekere goed belasting betaal . Hierdie mense was baie ongewild onder die Jode . Om die waarheid te sê , die Jode wou nie eens met hulle meng of selfs met hulle gesels nie . Matteus was so 'n tollenaar . Toe Jesus Matteus in die tolhuis sien sit , sê Hy vir hom : " Los al hierdie goed waarmee jy jou so besig hou en kom saam met My ! " Matteus het nie een oomblik op hom laat wag nie . Hy het alles net so gelos en saam met Jesus verder gestap .
40009010	Hulle is van daar af na Matteus se huis toe . Daar gekom , nooi Matteus 'n groot klomp van sy vriende vir aandete . Saam met Jesus en sy dissipels was daar natuurlik ook 'n hele klomp mense met wie die Jode nooit eens saam aan 'n tafel gesien wou wees nie . Daar was nog tollenaars en dan ook mense wat deur die Jode as sogenaamde sondaars uitgeskel is . Dit was mense wat nie die Joodse wet so streng gehou het as wat party gedink het hulle moes nie .
40009011	Van die Jode wat die wet baie streng gehou het , het Jesus toe saam met al daardie mense aan die tafel sien sit . Dit het hulle laat wonder of Hy dan soos daardie mense wou word , want 'n mens eet mos net saam met goeie vriende . Hulle het by sy dissipels probeer uitvis : " Wat is Jesus besig om te doen ? Wat leer hy julle ? Waarom is hy so vriendelik met hierdie slegte mense dat hy selfs saam met hulle eet ? " Hulle het die dissipels met vrae gepeper .
40009012	Jesus hoor dit toe en vra : " Wat dink julle moet 'n dokter doen ? Moet hy heeltyd die gesonde mense oppas ? Of is sy plek by die siek mense vir wie hy iets kan beteken ?
40009013	Die antwoord op hierdie vraag sal julle help om God se woorde te begryp : ' Dit help nie julle broei mekaar warm in die kerk en hou mooi eredienste nie . Nee , Ek wil eerder hê julle moet mense help wat julle hulp regtig nodig het . ' " Dink mooi hieroor na ; dan sal julle verstaan wanneer Ek sê dat Ek nie hier is om mense wat klaar aan God gehoorsaam is weer na Hom toe te lei nie . Nee , dit is die mense wat nie van Hom weet nie wie se oë Ek graag vir God wil oopmaak . "
40009014	Johannes se volgelinge het ook begin wonder waarom Jesus-hulle so anders optree wanneer dit by godsdienstige gebruike kom . Hulle vra toe vir Jesus : " Kyk hoe getrou hou ons en die ander godsdienstige Jode die vastye . Vir lang tye sonder ons ons vir God af en eet niks nie . Waarom steur jou dissipels hulle glad nie daaraan nie ? "
40009015	Jesus antwoord : " Wel , omdat nuwe dinge in hierdie wêreld aan die gebeur is . Op 'n troue staan mense mos nie en huil nie . Allesbehalwe ! Terwyl die troue aan die gang is , hou almal mos fees . As die fees eers verby en die bruidspaar weg is , kan hulle weer met hulle gewone lewe aangaan en huil as hulle wil .
40009016	" Laat Ek dit so verduidelik : as iemand 'n gat in 'n ou rok regmaak , lap sy dit nie met nuwe materiaal wat kwaai sal krimp nie . Met die eerste was sal daardie nuwe lap mos krimp en 'n yslike gat in die ou rok skeur .
40009017	" Nog 'n voorbeeld : julle weet goed dat die leer van sakke waarin wyn 'n lang ruk gehou word , sag word en maklik skeur . Julle sal mos nie wyn wat nog moet gis in daardie sagte sakke gooi nie . As die wyn gis , sal die gas daarvan die sagte sakke laat skeur . Dan loop al julle wyn uit . Nee , nuwe wyn gooi 'n mens in sterk , nuwe sakke . Die sakke sal dan nie skeur nie en jou wyn sal ook nie uitloop nie . " Dus , as God se nuwe wêreld hier is , word nuwe optrede van mense verwag . "
40009018	'n Vername leier uit daardie omgewing kom val toe voor Jesus neer : " Kom , asseblief ! My dogter is nou net dood ! Kom vat net aan haar en ek weet sy sal weer begin leef . Asseblief ! " smeek hy .
40009019	Sonder om te huiwer staan Jesus en sy dissipels op om saam met hom te gaan .
40009020	Onder die mense was daar 'n vrou wat twaalf jaar lank al vreeslik gebloei het . Niks wou help nie en
40009021	sy het geredeneer : " As ek net aan Jesus kan raak , weet ek ek sal gesond word . " Toe Jesus dus opstaan , kry sy haar kans . Sy kom van agter af en vat aan Hom .
40009022	Jesus draai om en kyk vir haar : " Jou dae van bekommernis is verby . Omdat jy so vas geglo het in wat Ek vir jou kan doen , sal daardie siekte jou nooit weer pla nie . " En die vrou was van daardie oomblik af gesond .
40009023	Daarna is Jesus-hulle saam met die vername man . By sy huis kry hulle mense wat vreeslik huil en rou . Dit het 'n groot lawaai afgegee . Jesus skreeu toe bo die geraas uit :
40009024	" Gaan asseblief uit die huis uit . Die dogtertjie is nie regtig dood nie . Sy slaap net . " Toe die mense Hom dit hoor sê , was daar 'n beroering . Hulle kon hulle lag nie hou nie en het Hom begin koggel .
40009025	Eers toe almal uit was , het Jesus by die huis ingegaan . Hy het die meisie se hand gevat en dit styf vasgehou . Die meisie het haar oë oopgemaak en opgestaan .
40009026	Die nuus van wat daar gebeur het , het soos 'n veldbrand deur die hele omgewing versprei .
40009027	Net toe Jesus by die huis uitkom , skreeu twee blindes hard vir Hom : " Seun van koning Dawid , help ons , asseblief ! Ons het u hulp bitter nodig ! "
40009028	Jesus vra hulle : " Is julle heeltemal seker dat Ek julle kan help ? " Vinnig antwoord hulle : " Natuurlik , Here . "
40009029	Jesus vat toe aan hulle oë en sê : " Mag dít gebeur waarop julle so hoop . " En dit het gebeur -
40009030	hulle kon weer sien . Jesus vra hulle toe baie mooi , maar tog ernstig : " Asseblief , moenie dat iemand agterkom wat hier gebeur het nie . "
40009031	Maar hulle was kwalik by die deur uit of hulle het daaroor begin praat . Hulle kon dit net nie vir hulleself hou nie . Almal het later daarvan geweet .
40009032	Net daarna het die mense 'n man na Jesus toe gebring wat in die mag van 'n bose gees was . Die bose gees het gekeer dat hy 'n woord kon uitkry . Jesus het die bose gees verwilder en
40009033	dadelik het die man begin praat . Die mense was skoon uit die veld geslaan . " Nog nooit het ons so iets in Israel gesien nie ! " het hulle vir mekaar gesê .
40009034	" Nee wat , " het die Fariseërs verskoning probeer soek , " hierdie man werk vir die duiwel . Daarom luister die bose geeste so vir hom ! "
40009035	Jesus het by al die dorpies en klein plekkies langs gegaan . By hulle byeenkomste het Hy lank met die mense gesels oor hoe hulle die Joodse Bybel moes verstaan . Hy het veral vir hulle die goeie nuus van God se nuwe wêreld vertel . Met Jesus se koms kon die mense ook al hoe meer agterkom hoe God se nuwe wêreld lyk . Daarom het Hy mense met allerhande siektes en kwale gesond gemaak .
40009036	Jesus het na al hierdie mense om Hom gekyk . Hulle het vir Hom gelyk soos skape wat sonder 'n herder ronddwaal . Dit was of hulle nie meer krag oorgehad het om aan te gaan nie en sommer net daar wou bly lê . Daarom wou Jesus hulle regtig graag help .
40009037	Hy sê toe vir sy dissipels : " Die lande staan ryp met 'n groot oes , maar daar is so min mense om die oes in te samel .
40009038	Vra God , die Boer wie se oes dit is , om nog ekstra arbeiders te stuur . Daarvoor moet julle ernstig bid ! "
40010001	Daarna roep Jesus sy twaalf dissipels eenkant toe .
40010002	Hulle was : Simon ( Petrus was sy ander naam ) ; Andreas ( hy was Simon se broer ) ; die twee broers
40010003	Jakobus en Johannes ( Sebedeus was hulle pa ) ; dan was daar ook Filippus , Bartolomeus en Tomas ; Matteus ( die een wat Jesus by die tolhuis ontmoet het ) en Jakobus ( Alfeus was sy pa ) ; Taddeus ;
40010004	Simon ( van Kana af ) ; Judas Iskariot ( hy het later teen Jesus gedraai en Hom verraai ) .
40010005	Dit was die eerste groep mense wat in die ryp oeslande moes gaan werk . Jesus het vir hulle die nodige toerusting gegee , naamlik die mag om bose geeste te verjaag wat mense se lewe deurmekaarkrap , om siekes gesond te maak , en om mense te help wat op die een of ander manier deur die lewe gekneus is . Jesus het ook aan hulle spesifieke opdragte gegee : " Gaan eers na die Israeliete toe . Moenie allerhande afdraaipaadjies vat en eers onder die nie-Jode gaan werk nie . Los vir eers maar ook die Samaritane .
40010006	" Die Israeliete is julle hoofdoel . Gaan samel eers daar die oes in . Soos herders moet julle hierdie skape gaan soek wat die spoor so erg byster geraak het . Hulle weet nie meer mooi waar God is nie .
40010007	" Gaan vertel hulle van God se nuwe wêreld wat hier is . Gebruik die toerusting wat Ek vir julle gegee het .
40010008	" Doen onder hulle wat julle My die afgelope tyd sien doen het : gaan maak siek mense gesond ; gaan gee aan dooies weer lewe ; gaan maak melaatses gesond , en gaan help mense wat in die mag van demone is om daarvan ontslae te raak . " Doen al hierdie dinge sodat mense die teenwoordigheid en grootheid van God self persoonlik kan ervaar . En onthou , hierdie dinge het julle nie self verdien nie . Ek het dit gratis vir julle gegee . Gaan gee dit daarom ook verniet aan ander weg . "
40010009	Jesus het verder met hulle gepraat en vertel hoe hulle te werk moes gaan : " Julle hoef nie 'n klomp geld saam te vat nie .
40010010	Dit is ook nie nodig om groot tasse met baie klere te pak of allerhande spesiale reëlings vir die reis te tref nie . Immers , iemand wat werk , word tog betaal , al kry hy net kos om te eet vir al sy moeite .
40010011	" Sê nou maar julle kom in 'n stad of dorpie aan , kyk dan of daar iemand is wat vir julle blyplek aanbied en by wie julle graag sal wil bly . Moenie rondval nie ; bly daar totdat julle weer na die volgende dorpie toe moet gaan . " So moet julle dit doen :
40010012	As julle in 'n huis ingaan , groet die mense vriendelik . Sê vir hulle God sal vir hulle goed wees . Hou dan hulle reaksie fyn dop .
40010013	As hulle julle met dieselfde vriendelikheid teruggroet , weet julle die saak is reg . Laat die vrede van God oor die mense van daardie huis kom . Maar as hulle julle nie goed ontvang nie , moenie verder sukkel nie . Loop daar weg , julle met die vrede wat julle bring en alles daarmee saam .
40010014	" Sê nou iemand verontagsaam julle as julle na hom toe gaan , sê nou hy wil nie luister as julle met hom praat nie , wat dan ? Wel , moenie julleself probeer opdring of julle tyd mors nie . Los hom net daar . En as die mense van 'n hele dorp so 'n verkeerde houding het , los hulle ook net daar . Skud die kop , trek julle skouers op en gaan verder .
40010015	Troos julle hieraan : wanneer God die dag kom om almal te oordeel , gaan hierdie mense besef dat hulle verkeerd was . Hulle gaan baie spyt wees , maar spyt kom altyd te laat . Saam met die ou stede soos Sodom en Gomorra wat so bekend was vir hulle sonde , gaan hierdie mense lelik onder God se oordeel deurloop .
40010016	" Moenie dink alles sal altyd net goed gaan nie . Die gevare en probleme is groot en baie . Dit is byna so gevaarlik soos 'n herder wat sy skape deur 'n bos lei waar dit wemel van die luiperds en leeus .
40010017	Daarom moet julle ingesteldheid reg wees . Julle moet presies weet wat julle wil doen . Probeer ook om mense nie aanstoot te gee of kwaad te maak nie . " " Julle moet ook weet wat op julle wag . Die mense gaan vir julle baie probleme gee . Net omdat julle aan my kant is , sal hulle julle sommer in die tronk wil gooi . Hulle sal julle op die lelikste moontlike maniere voor almal slegsê . En dit is nie al nie . Hulle sal julle by die polisie gaan aankla asof julle boewe is .
40010018	" Om twee redes hoef dit julle nie bang te maak nie . Wat hierdie mense nie weet nie , is dat hulle julle eintlik 'n guns doen : hulle trek al die aandag na julle toe . Almal , selfs mense wat nie eens Jode is nie , sal nuuskierig wees om te hoor wat julle sê . So sal hulle die goeie nuus hoor , of hulle nou wil of nie !
40010019	" As hulle julle voor die hof sleep , hoef julle nie oor prokureurs of advokate bekommerd te wees nie . Julle hoef nie te wonder oor hoe julle julle gaan verdedig nie . God gaan julle verdedig . Wie weet beter as Hy wat om te sê ? Wanneer julle beurt dus kom om iets te sê , sal die regte woorde wel daar wees .
40010020	Dit sal nie julle woorde wees nie ; die Gees van julle Vader sal self vir julle elke woord gee wat nodig is . " Die ergste van alles het Ek julle nog nie vertel nie . Dit sal nie net vreemde mense wees wat julle ernstige moeilikheid gaan gee nie .
40010021	Dit sal tot gebeur dat 'n broer teen sy eie broer draai , of 'n pa teen sy kind . Glo dit of nie , sulke mense sal teen hulle eie bloedfamilie draai . Hulle sal selfs wil hê dat hulle doodgemaak moet word . Later sal die kinders selfs soos rebelle die mag in eie hande neem en sommer hulle eie pa en ma doodmaak . "
40010022	" Julle wil seker weet waarom dit alles met julle moet gebeur . Wel , die antwoord is eenvoudig : omdat julle my vriende is .
40010023	" Julle sal deur al hierdie mense gehaat word net omdat julle my kant gekies het . Maar moenie dat dit julle moedeloos maak nie . Julle het iets baie groters om na uit te sien . Die een wat deur al hierdie swaarkry heen steeds vas agter My bly staan , se plek is by God in sy nuwe wêreld bespreek . " Die kaptein van 'n span wen of verloor nie alleen nie ; sy span wen of verloor saam met hom . Die kaptein se lot is almal se lot . Aanvaar daarom julle lot saam met My .
40010024	Moenie ongelukkig wees as dieselfde dinge met julle gebeur wat met My ook gebeur nie .
40010025	As hierdie mense die kaptein van die span vir 'n ' duiwelskind ' uitskel , wat dink julle sal hulle die res van die span noem ? " Al die probleme mag julle dus nie moed laat verloor nie . Die wêreld lê voor julle oop as sendingveld . As mense julle uit die een dorp wegjaag , is daar tien ander om na toe te gaan . Sowaar , daar is so baie werk dat julle nie eens behoorlik met die dorpe in Israel klaar sal kry voor die wederkoms nie . Julle kan nie net op een plek bly nie .
40010026	" Moenie toelaat dat mense julle op allerhande maniere probeer bangmaak nie . Leuens kan nie die waarheid in 'n bottel toeskroef en dit weggooi nie . Die waarheid sal uitkom vir almal om te hoor .
40010027	" Wat Ek vir julle gesê het toe ons alleen was , moet julle vir almal gaan vertel . Ons het oor baie dinge hier onder ons gepraat . Dit moet nie net hier tussen ons bly nie . Die hele wêreld moet dit hoor .
40010028	" Sê My , vir wie dink julle moet 'n mens uit eerbied die bangste wees , vir mense of vir God ? Onthou altyd , mense kan miskien jou liggaam doodmaak , maar hulle kan niks aan jou siel doen nie . God kan jou liggaam en jou siel in die hel gooi . Dit is nou regtig iets om voor bang te wees !
40010029	" Wat dink julle sal iemand vir 'n mossie wil betaal ? 'n Paar sent miskien , of hoe ? Al is hulle vir ons so min werd , gee God tog baie vir hulle om . Kyk net hoe sorg Hy vir hulle . Nou nog 'n vraag : Wat dink julle , vir wie gee God die meeste om , vir mossies of vir julle ? Ek hoef eintlik nie eens hierop te antwoord nie :
40010030	God gee natuurlik duisend maal meer vir julle om . Van kop tot tone is julle vir Hom belangrik .
40010031	Nou ja , as julle dit weet , hoef julle mos nie meer bang te wees vir wat mense aan julle kan doen nie . " Wees dus getroos , maar ook gewaarsku .
40010032	" Julle kan getroos wees as julle in die vyandige wêreld my boodskap bly verkondig , al gebeur wat ook al . Dan sal Ek baie goeie getuigskrifte oor julle vir my hemelse Vader gee .
40010033	" Wees ook gewaarsku dat iemand wat nie oor My wil praat as die gevaar nader kom nie , nie moet verwag dat Ek allerhande mooi dinge oor hom vir die hemelse Vader sal vertel nie . "
40010034	" Dit is nie altyd lekker en maklik om 'n Christen te wees nie . Daarom moet jy goed weet wat vir jou die belangrikste is . " Ek het nie gekom om almal net te paai of tevrede te hou nie .
40010035	My boodskap maak ook vyande . Mense wat nie met My saamstem nie , sal met My — en met julle — wil baklei . Hulle sal selfs teen ons wil oorlog maak . Dit moet julle besef : die oomblik toe Ek gekom het , het die verhoudings tussen mense gespanne begin raak .
40010036	Selfs die intiemste verhoudings het begin verkrummel , soos die verhouding tussen 'n seun en sy pa , tussen 'n dogter en haar ma , 'n bruid en haar skoonma . Ja , tot die gesin , waarin mense veronderstel is om mekaar die liefste te hê , sal nie gespaar bly nie . " Julle vra waarom . Wel , dit gaan eintlik oor wie of wat vir jou as Christen die belangrikste is .
40010037	Luister , as jy voel dat jy liewer lojaal moet bly aan jou pa of ma as aan My , verdien jy My nie . Dieselfde geld vir jou seun of dogter of wie ook al . Ek moet altyd vir jou die belangrikste van almal wees . Ek moet die belangrikste in jou lewe wees . " Ja , alles gaan oor wie of wat vir jou die belangrikste is .
40010038	Iemand wat sy lewe die moeite werd probeer maak deur heeltyd agter mense aan te hardloop , sal agterkom dat hy die ware lewe heeltemal misloop .
40010039	Wie egter bereid is om aardse opofferings te maak omdat hy My bo alles liefhet , sal ontdek wat dit beteken om werklik te leef .
40010040	" Ons almal werk mos in een span saam . As een lid van die span punte aanteken , is dit tog die hele span se punte . So is dit ook met ons . As iemand julle met oop arms aanvaar en julle vriend wil wees , is hy eintlik my vriend ook . En as hy my vriend is , is hy eintlik ook die vriend van my Vader wat My na julle toe gestuur het .
40010041	As iemand bereid is om na die boodskapper van God te luister , sal hy mos God ook met hom hoor praat . Maak dus vriende met mense wat reg lewe , net soos julle . Julle wil tog graag doen wat God wil hê . God sal vir julle goed wees .
40010042	" Luister mooi . Weet julle wie kan seker wees van sy plek by God in die hemel ? Kom Ek sê vir julle : sê nou 'n vriend van My is dors . Ek praat nou van 'n vriend van My aan wie niemand hulle eintlik steur nie omdat hy arm is en geen aansien het nie . Iemand sien hy is dors en stap nader met 'n beker koue water in sy hand . Hy gee dit vir my vriend . Saam met die beker water gee hy ook sy vriendskap vir hierdie onbelangrike man . As die dors man vra : ' Waarom doen jy dit ? ' antwoord die ander man : ' Omdat jy Jesus se vriend is . ' Wel , vir so iemand sal God ook sorg . " So het Jesus sy dissipels voorberei vir wat op hulle wag . Daarna is Jesus na die omliggende dorpies toe om die mense verder van God te vertel .
40011001	Johannes was toe al klaar in die tronk . Selfs daar in die tronk was die mense aan die praat oor Jesus en sy preke .
40011002	Johannes was egter nie heeltemal seker wat besig was om te gebeur nie . Nuuskierig stuur hy toe van sy vriende na Jesus toe :
40011003	" Is U regtig die Messias op wie ons gewag het ? " vra hulle . " Sê ons asseblief eerlik . Ons wil nie 'n fout maak en dalk vir 'n verkeerde een wag nie . "
40011004	Jesus het nie met 'n eenvoudige ja of nee geantwoord nie . Hy het vir hulle gesê : " Luister na my preke en kyk wat Ek alles doen . Gaan dan na Johannes toe en vertel hom :
40011005	mense wat nie kon sien nie , sien nou weer ; mense wat nooit kon loop nie , stap nou tussen ons rond ; mense wat uit die dorpe gejaag is omdat hulle melaats was , staan nou weer in die tempel , heeltemal gesond ; dowes hoor ; mense wat dood was , leef , en mense op wie almal neersien , hoor nou skielik dat hulle vir God baie besonders is .
40011006	" Gelukkig is hy wat nie begin twyfel of Ek regtig die Messias is nie . "
40011007	Johannes se volgelinge is toe daar weg . Intussen het Jesus egter met die groep mense om Hom verder oor Johannes gesels . " Wat het julle verwag om te sien toe julle agter Johannes die woestyn in is ? 'n Opportunis wat niks beteken nie ?
40011008	Nee ! Of dalk 'n ryk man in 'n duur pak klere ? Ag nee , julle weet mos sulke mense bly nie in die woestyn nie , maar sit gemaklik in groot huise . Ek vra weer , wat het julle verwag om te sien ?
40011009	As julle 'n boodskapper van God verwag het , is julle heeltemal reg . Johannes is regtig so 'n profeet . Om die waarheid te sê , hy is die belangrikste profeet wat daar ooit was .
40011010	Die woorde van Maleagi is van hom waar : ' Ek , God , stuur iemand voor jou uit om almal te vertel dat jy kom ; so sal hy alles en almal voorberei om dit vir jou makliker te maak . '
40011011	" Laat Ek verduidelik : in die geskiedenis was daar nie 'n belangriker man as Johannes nie . Tog is almal in God se nuwe wêreld waarvoor hy julle wou voorberei , belangriker as hy .
40011012	Van die dag dat Johannes begin preek het tot nou toe het die onkeerbare krag van God se nuwe wêreld al keer op keer oor die mense gespoel . Mense wat op en wakker is , gryp elke geleentheid aan om deel te word daarvan .
40011013	As julle die moeite doen om die profete , asook die vyf boeke van Moses , goed te lees , sal julle agterkom dat dieselfde God wat deur julle Bybel praat , ook deur Johannes praat .
40011014	Luister mooi : Johannes is die Elia vir wie julle wag om julle aan die Messias voor te stel .
40011015	Hoor julle wat Ek sê ?
40011016	" Laat Ek aan 'n voorbeeld dink om die mense mee te vergelyk wat so hardkoppig weier om dit te glo . Wel , hulle is soos 'n klomp bedorwe kinders wat op 'n partytjie mekaar sit en verwyt :
40011017	' Ons speel musiek , maar dit is julle wat nie wil dans nie . Ons sing liedjies , maar julle sit daar soos 'n klomp lyke asof julle dit nie hoor nie . ' Hierdie kinders is met niks en niemand tevrede nie . Kyk net wat doen hulle :
40011018	Johannes het nie in die woestyn lekker kos geëet nie . En wat sê daardie mense toe ? Hulle sê hy is van sy sinne beroof .
40011019	" Daarna kom Ek toe onder skoot . Ek het mos lekker saam met my vriende geëet . Ook dit was nie goed nie . Oor My het hulle weer die volgende kwytgeraak : ' Het julle gesien hoe baie eet hy ? Skande , dat iemand hom darem so te buite kan gaan ! En wat nog erger is , hy doen dit saam met daardie skurke wat ons wet so minag . ' " Ja-nee , al wat hierdie mense kan doen , is kritiseer . Maar hoe voel God daaroor ? Wel , God kyk na die gevolge van wat iemand doen . Dan besluit Hy of dít wat daardie persoon doen , goed of sleg is . "
40011020	Iets anders het Jesus ook gepla . In sekere dorpe het Hy baie gepreek en ook baie wonderlike dinge daar gedoen . Eintlik kon die mense nie oor sy wonderkrag twyfel nie . Ten spyte van dit alles het hulle bloot hulle skouers opgetrek en aangegaan asof niks gebeur het nie .
40011021	Dit het Jesus ontstel : " Gorasin , Betsaida , julle is soos mense wat met die volgende tree by 'n vernietigende afgrond gaan afstort en julle gee nie eens om nie . Weet julle , as die ongodsdienstige mense van Tirus en Sidon die wonders kon sien wat julle gesien het , was hulle binne sekondes op hulle knieë voor My . Maar toemaar , die finale oordeel van God is op pad .
40011022	" Daardie dorpe sal lig daarvan afkom in vergelyking met wat julle gaan tref .
40011023	" Mense van Kapernaum , wat dink julle van julleself ? Dink julle God gaan vir julle spesiale plekke in die hemel gee ? Dan wag daar vir julle 'n baie groot ontnugtering ! Julle plekke is eerder in die warm plek bespreek . Julle onthou mos nog hoe daardie sondige stad Sodom deur God vernietig is ?
40011024	Wel , sê nou Ek kon in Sodom gepreek en die wonders gedoen het wat Ek by julle gedoen het . Weet julle , hulle sou hulle lewe so vinnig verander het dat dit glad nie meer vir God nodig sou gewees het om een van hulle te straf nie . Wees gewaarsku ! God se oordeel was nie naastenby so erg oor hulle as wat dit oor julle gaan wees nie . "
40011025	Jesus maak toe sy oë toe en begin bid . " Baie dankie , Vader , U wat oor die hemel en die aarde heers , dat u boodskap so duidelik en eenvoudig is . 'n Mens hoef nie jare op skoolbanke te sit of spesiale kursusse te loop om dit te verstaan nie . Dankie dat 'n ma die kind op haar skoot van U kan vertel en dat hy dit kan verstaan . Dankie ook , Vader , dat die sogenaamde slim mense van die wêreld wat dink hulle weet alles nie u boodskap met hulle geleerdheid kan stilmaak nie . Nee , al hulle ingewikkelde redenasies laat net hulle eie koppe draai . Uiteindelik begryp hulle minder van u boodskap as die kindertjies .
40011026	Dankie , Vader , dat U besluit het om so duidelik en eenvoudig met ons te praat . Amen . "
40011027	Na die gebed gesels Jesus toe verder met die mense : " My Vader het My gevra om al hierdie dinge op die aarde te kom doen . Hy het ook vir My alles gegee wat Ek nodig het om dit wel te kan doen . Ek en my Vader het geen geheime vir mekaar nie . Ons ken mekaar deur en deur . Niemand ken Ons soos Ons mekaar ken nie . Wil julle die Vader so leer ken ? Ek kan julle aan
40011028	Hom voorstel . " Daarom wil Ek julle uitnooi : Voel julle moeg vir hierdie lewe ? Knak julle knieë onder al die probleme en verantwoordelikhede wat julle moet dra ? Het julle godsdiens leeg geword sodat dit julle geestelike dors nie meer les nie ? Kom dan na My toe ! Ja , kom wy jou lewe aan My toe . By My sal jy weer die sin van die lewe ontdek . " Kom luister na wat Ek vir jou oor jou lewe wil leer . Ek sal jou leer dat geluk nie is om heeltyd net vir jouself te leef nie . Jy sal ontdek wat dit beteken om nog vir ander mense tyd en liefde oor te hê .
40011029	" Kom ontdek watter vreugde dit bring om te leef soos God wil hê jy moet leef . " Dis nie moeilik om so te leef nie ; om die waarheid te sê ,
40011030	as jy so begin leef , sal jy agterkom hoe lekker die lewe regtig kan wees . "
40012001	Een sabbat stap Jesus en sy dissipels op 'n voetpaadjie deur 'n koringland . Sy dissipels begin toe honger voel en pluk koringare af en begin daaraan peusel .
40012002	Die Fariseërs het hulle natuurlik soos valke dopgehou en was dadelik by : " Wat gaan hier aan ? Kyk net hoe breek jou dissipels ons godsdienstige reëls . Julle weet mos 'n mens mag nie kos op die sabbat bymekaarmaak nie ! "
40012003	Rustig antwoord Jesus hulle : " Het julle nog nie in julle Bybel gelees wat koning Dawid gedoen het toe hy en sy manne honger geword het nie ?
40012004	Het julle al vergeet hoe hulle die reëls oortree en sommer die brood geëet het wat spesiaal vir God eenkant gesit is ? Net God se priesters is mos toegelaat om dit te eet .
40012005	" Nog 'n vraag : Het julle ook nog nie in die Bybel gelees dat priesters op die sabbat in die tempel moet werk nie ? Wat beteken dit ? Ja , natuurlik , hulle is verplig om op die sabbat te werk . Maak dit nou sondaars van hulle ? Tog sekerlik nie ! En wat leer dit ons ? Daar kom situasies waarin skynbaar belangrike wette ter wille van nog belangriker sake verslap kan word . " Maar hoe moet ons nou weet wanneer die een saak ' belangriker ' as die ander is ? Laat Ek vir julle sê .
40012006	Hier voor julle staan Iemand wat belangriker is as alle godsdienstige reëls . As julle moet kies tussen gehoorsaamheid aan Hom en allerhande godsdienstige wette , kies Hom . Maar nou gaan julle hier tekere oor mense wat niks verkeerds doen nie , alles net omdat julle godsdienstige reëls dien en nie vir God nie .
40012007	Julle verstaan God nou nog nie as Hy sê : Ek soek mense wat regtig vir ander omgee . Daarin stel Ek belang en nie in allerhande godsdienstige gewoontes nie .
40012008	" Ek sê vir julle , die sabbat kan My nie soos 'n polisieman voorskryf wat Ek moet doen en wat nie . Ek is belangriker as die sabbat . Daarom kan Ek eerder sê wat op die sabbat gedoen mag word sodat die sabbat regtig sabbat kan wees . "
40012009	Jesus is van daar af na die bymekaarkomplek van die Jode .
40012010	In die sinagoge was daar 'n gebreklike man wie se hand heeltemal inmekaargetrek was . Die Jode het geweet dat Jesus graag sulke mense help en het hier 'n kans gesien om Hom in die moeilikheid te bring . As Hy hierdie man op die sabbat sou help , sou hulle Hom mos daarvan kon aankla dat Hy God se wet breek . Om Hom uit te lok vra hulle toe : " Sou jy sê dat 'n mens op die sabbat so 'n persoon gesond mag maak ? "
40012011	Maar Jesus het dwarsdeur hulle plannetjies gesien . " Sê nou 'n man het net een skaap . Op die sabbat val daardie skaap in 'n diep gat en bly daar lê , hulpeloos . Wie sal nie sy skaap probeer beetkry en uit die gat help nie ? Natuurlik sal julle almal dit doen , nie waar nie ?
40012012	Nou het Ek vir julle nog 'n vraag : Is 'n skaap naastenby soveel werd as 'n mens ? Eintlik is dit tog 'n belaglike vraag . Daarom , as jy 'n skaap op die sabbat sal help , mag jy sekerlik 'n mens ook help . Dus , gebruik die sabbat om goed te wees vir ander mense . " Die Jode was stil . Hulle kon nie aan 'n enkele teenargument dink nie .
40012013	Jesus sê toe vir die gebreklike man : " Maak jou hand oop en hou dit na My toe uit . " Die man het sy hand uitgesteek , en dit was honderd persent reg .
40012014	Die Fariseërs is daar weg , omgekrap omdat Jesus hulle hokgeslaan het . Daarom het hulle allerhande planne uitgewerk om van Hom ontslae te raak .
40012015	Jesus het daarvan gehoor . Dit het Hom laat besluit om maar liewer 'n rukkie daar weg te bly . 'n Hele klomp mense het egter saam met Jesus gegaan . Die siekes onder hulle het Hy gesond gemaak .
40012016	Hy het hulle egter baie mooi gevra om dit maar stil te hou en nie te veel oor Hom te praat nie .
40012017	Dit het hulle herinner aan die woorde van die profeet Jesaja :
40012018	" Dit is my Seun dié wat Ek uitgekies het , Ek het Hom baie lief . Hy maak My so bly . Hy sal die krag hê wat my Gees gee , met die finale oordeel sal Hy die regter oor alle mense wees .
40012019	Hy sal nie raas en baklei nie . Hy sal nie op mense in die hoofstraat skel nie .
40012020	Iemand wat seergekry het , sal Hy nie seerder maak nie . Hy sal ook nie iemand wat in die moeilikheid is , verder in die moeilikheid bring nie ; inteendeel ! Hy help mense om die geestelike wenpaal te haal . Hulle sal dan nie meer oor God se oordeel bekommerd hoef te wees nie .
40012021	Mense van oral af sal al hulle hoop op Hom rig ! "
40012022	Toe bring hulle 'n man na Hom toe wat so in die vernietigende mag van die duiwel was dat hy nie eens kon sien of praat nie . Die duiwel was egter nie teen Jesus opgewasse nie . Jesus het die man gesond gemaak . Daarna kon hy weer normaal praat en sien wat om hom aangaan .
40012023	Dit het die omstanders baie beïndruk . In verwondering het hulle vir mekaar gevra : " Is Jesus nie dalk die Een wat weer soos koning Dawid oor ons gaan regeer nie ? "
40012024	Die Fariseërs was glad nie gelukkig toe hulle die mense dit hoor sê nie . " Nee wat , moenie julle laat kul nie , " het hulle probeer keer . " Hierdie man is baie goeie vriende met die duiwel self . Daarom luister die bose geeste so na hom . "
40012025	Hierdie skynheiliges kon egter niks vir Jesus wegsteek nie . Hy het geweet wat hulle dink . Daarom was sy teenargument gereed : " 'n Weermag met soldate wat oor elke liewe ding onder mekaar baklei , sal nooit 'n oorlog kan wen nie . 'n Gesin waarin elkeen net heeltyd die ander wil teengaan , sal uitmekaarspat . Nou ja , met Satan is dit nie anders nie .
40012026	As Satan nou teen homself oorlog verklaar en homself oral uitdryf , waar gaan alles vir hom eindig ? Hy sal dit mos nooit doen nie ! " Dit is nie al nie . Sê My , julle dryf ook mos demone uit .
40012027	As julle sê Ek kan dit net doen omdat Ek die duiwel se groot vriend is , wie se vriende maak dit julle ? Toe , werk die antwoord uit . As julle die regte antwoord gekry het , sal julle ook weet waarom Ek demone kan verjaag .
40012028	Julle sal agterkom dat Ek die demone deur die hulp en krag van God se Gees verwilder . Dan sal julle ook moet toegee : waar Ek hier tussen julle werk , is God ook aan die werk . Hy heers tog oor alles en almal .
40012029	" Kom ons gebruik 'n beeld . Hoe op aarde dink julle sal dit moontlik wees om sommer by die huis van 'n sterk , gesonde man in te stap en voor hom al sy goed te steel ? Hy sal jou mos keer , tensy jy hom eers oorrompel en stewig vasbind . " Wat sê hierdie argumente vir julle ? Dít , dat julle kan aflei aan wie se kant Ek staan .
40012030	Nou staan julle voor die keuse : óf julle kom staan aan my kant óf julle gaan staan aan die kant van my vyand .
40012031	" Daar is niks wat julle kan doen of sê wat so sleg is dat God dit nie sal vergewe nie . Maar daar is een ding wat God glad nie kan verdra nie . Dit is as mense sê dat wat Hy doen van die duiwel af kom en so die Heilige Gees met die duiwel vergelyk .
40012032	" Julle kan liewer nog hierdie dinge van My sê , maar moenie dit van die Heilige Gees sê nie . Dan is julle regtig in groot moeilikheid by God . God sal julle dit nooit vergewe nie .
40012033	" Julle weet mos dat sommige bome lekker eetbare vrugte dra , terwyl ander bome se vrugte nutteloos is omdat dit 'n hopelose boom is . 'n Mens weet of 'n boom goed of sleg is deur na sy vrugte te kyk . Net so is dit met mense . Moet julle dus nie dom hou nie . Eetbare vrugte kom nie van nuttelose bome af nie .
40012034	" Julle spul valse mense . Julle is vrot van binne , maar nogtans hou julle aan met al julle vroom praatjies . Maar julle kan nie wegsteek wat binne-in julle aangaan nie . Uit wat julle sê , verraai julle julleself . Soos die spreekwoord sê : ' Waar die hart van vol is , loop die mond van oor . '
40012035	As jy luister na wat iemand sê , sal jy agterkom of sy gesindheid reg is en hy van ' binne ' skoon is .
40012036	Juis daarom sê Ek vir julle : mense wat sommer allerhande lelike dinge van ander sê , sal met die finale oordeel hulle woorde voor God moet gaan verduidelik . Wat jy sê , is dus verskriklik belangrik .
40012037	Immers , op grond van wat jy sê , sal God besluit of jou saak met Hom reg is of nie . "
40012038	Van die geleerde Jode antwoord Jesus toe : " Ons sien jy leer die mense so . Ons wil egter nie net 'n gepraat hoor nie . Doen 'n bietjie vir ons iets dat ons kan sien of jy regtig aan God se kant is . "
40012039	" Ai , " sê Jesus , " mense wat voeling met God verloor en die pad byster geraak het , soek allerhande tekens om hulle te help om by God uit te kom . Ek gaan julle nie in julle kwaad sterk en 'n spesiale teken vir julle gee nie . Tog gaan Ek een uitsondering maak .
40012040	Iets soortgelyks gaan met My gebeur as wat met die profeet Jona gebeur het . Drie dae en nagte was Jona in die groot vis . Net so sal die Seun van die mens drie dae en nagte lank in 'n graf lê . " Die vergelyking gaan nog verder .
40012041	Die mense van Nineve vir wie Jona gepreek het , sal by die finale oordeel skouer aan skouer met julle almal staan . Die gehoorsaamheid van die Nineviete sal julle egter in 'n baie slegte lig voor God stel . Die Nineviete het immers Jona se boodskap van God af met oop arms aanvaar . Dit is meer as wat van julle gesê kan word . Hier voor julle staan Iemand wat duisend maal belangriker is as Jona , en wat maak julle ? Julle wil nie luister nie ! En julle moenie dink dit is net die Nineviete wat julle in die verleentheid gaan bring nie . Daar is nog baie ander wat vir julle 'n goeie voorbeeld gestel het , as julle maar net wou luister .
40012042	" Dink maar aan die koningin van Skeba wat die hele ent uit die verre Afrika gekom het om na die wyse koning Salomo te luister . En kyk , hier voor julle staan Een by wie Salomo kan gaan leer . En wat maak julle ? Julle kibbel oor tekens . Julle sal sleg afsteek by die koningin van Skeba . Sy is die lewende bewys van hoe koppig julle regtig is .
40012043	" Maar Ek kan dit in 'n sekere sin verstaan . Julle weet , as 'n onrein gees uit 'n mens verwilder word , soek hy 'n ander plek waar hy kan bly . As hy nie so 'n plek kry nie ,
40012044	sê hy vir homself : ' Ek is moeg gesoek . Ek gaan kyk wat van die plek geword het waar ek eers gebly het . ' Daar gekom , vind hy die plek dolleeg , mooi skoon en reg .
40012045	Daarna gaan haal hy sommer nog 'n klomp ander bose geeste wat ook plek soek . Hulle is nog slegter as hy . Die hele bende van hulle bly dan sommer in die een huis . Sowaar , vir so 'n mens sou dit baie beter gewees het as hy nie die eerste keer uit die mag van die bose gees bevry is nie . Hy moes God maar liewer in sy lewe toegelaat het toe hy die kans gehad het . Dit is 'n les wat die slegte mense onder julle nog nie geleer het nie . "
40012046	Jesus was nog aan die praat toe sy ma en broers daar opdaag . Hulle wou iets vir Hom sê .
40012047	Iemand het hulle opgemerk . " Jou ma en broers is hier buite . Hulle wil met jou praat . "
40012048	Jesus se antwoord was : " Kan julle vir My sê wie my regte familie is ? Wie is regtig my ma en wie is regtig my broers ? "
40012049	Hy wys toe na die mense wat Hom met oorgawe volg . " Sulke mense is my regte familie ;
40012050	hulle is vir My my ma , my broers en susters . Almal wat lewe soos my hemelse Vader van hulle verwag , is 'n lid van my familie . Hulle is regtig my broers , my susters , my ma . "
40013001	Later die dag is Jesus af na die meer toe .
40013002	Daar was so baie mense saam met Hom dat Hy in 'n bootjie moes klim sodat almal Hom kon sien . Die mense het op die wal bly staan . Jesus was lief om verhale in sy preke te gebruik om so sy boodskap vir die mense duideliker te maak . Met die bootjie as sy kansel het Hy begin preek :
40013003	" Daar was 'n boer wat saad in sy land gaan saai het . Hy het die saad met sy hand oor die grond uitgestrooi . Met die strooi het van die saadjies op die voetpad deur die land geval .
40013004	Die voëls was dadelik by en gou was daar niks van hierdie saad meer oor nie .
40013005	Van die ander saad het op die groot rotse in die land geval . In die holtes van die rotse was daar grond . Die saad het gou opgekom , maar kon nie wortels maak in die vlak grond nie . Daarom kon die plantjies nie grootword nie .
40013006	Die son het hulle gou doodgebrand .
40013007	Van die saad het ook tussen lae doringbosse beland . Soos die bosse groter geword het , het dit die plantjies heeltemal doodgedruk .
40013008	Dan het daar ook saad in die land self geval waar die grond goed voorberei was . Daardie plante het goed gegroei en 'n oes gegee wat alle verwagtings oortref het . " Hoor julle wat Ek vir julle sê ?
40013009	" Asseblief , luister mooi ! "
40013010	Voor Jesus verder kon praat , vra sy getrouste volgelinge Hom : " U vertel altyd verhale wanneer U preek . Hoekom ? "
40013011	" As julle mooi na my verhale luister , sal julle baie oor God se mag in hierdie wêreld leer . Julle sal dinge hoor wat julle nog nooit oor God se nuwe wêreld gehoor het nie . Julle wat My ken , sal die verhale reg kan verstaan . " Maar wie die verhale nie met die oog op my boodskap wil verstaan nie , sal nooit weet wat dit beteken nie .
40013012	Hoe meer julle van God se nuwe wêreld verstaan , hoe duideliker sal die verhale vir julle word . Hoe duideliker dit word , hoe meer sal julle van God se nuwe wêreld verstaan . Vir mense wat egter nie die verhale wil verstaan soos Ek dit bedoel nie , sal dit net leë stories bly .
40013013	Daarom vertel Ek vir hulle verhale . Mense wat nie my boodskap wil hoor nie , sal hier rondstaan en nie 'n woord begryp van wat hier aangaan nie . Mense wat nie wil aanvaar dat God hier en nou werk nie , sal niks verstaan van wat besig is om te gebeur nie .
40013014	" Wat die profeet Jesaja gesê het , is hier net so waar : julle sal alles hoor wat gesê word , maar dit sal by die een oor ingaan en by die ander oor uit ; alles sal voor julle oë gebeur , maar julle sal voorgee dat niks gebeur het nie .
40013015	Hierdie mense is hardekop . Hulle hou hulle doof en blind . Daarom dring niks tot hulle deur nie . Van wat besig is om te gebeur verstaan hulle net mooi niks nie . " En wat is die gevolg ? Hulle wil niks aan hulle verkeerde gesindheid teenoor My doen nie . Daarom sal Ek hulle ook nie geestelik gesond maak nie .
40013016	" Met julle is dit egter anders . Julle is gelukkig , want julle geestelike oë sien en julle geestelike ore hoor .
40013017	Baie van julle voorgeslagte wat God gedien het ( soos profete en ander gelowiges wat aan God getrou was ) , sou wat wou gee om net hier te kon wees waar julle is . Hulle sou so graag wou hoor en sien wat julle hoor en sien . Maar natuurlik kan hulle nie , want hulle het nie die kans gehad nie . "
40013018	" Laat Ek nou eers vir julle verduidelik hoe julle die verhaal van die boer wat gaan saai het , moet verstaan . " Daar het saad op die voetpad geval . . . Wel , baie mense luister na die boodskap van God se nuwe wêreld , maar dit sink nie in nie en hulle steur hulle nie daaraan nie .
40013019	Die Bose sorg dan dat daardie mense baie gou vergeet wat hulle gehoor het . Die Bose pik as ' t ware die woorde uit daardie mense se gedagtes uit .
40013020	" Daar het ook saad in die holtes van die rotse geval . . . Party mense hoor die boodskap van God en is dan baie opgewonde , maar net 'n rukkie lank . Sodra hulle geloof iets van hulle begin vra of hulle opofferings moet maak , is hulle skielik nie meer so opgewonde en oortuig van alles nie .
40013021	Gou bly daar niks meer van hulle sogenaamde nuwe geloof oor nie .
40013022	" Ander saad het weer tussen die doringbosse geval . . . Dit is soos iemand wat God se boodskap gretig aanvaar . En tog , in die alledaagse lewe word die eise wat sy beroep stel en al die ander dinge waarmee hy hom besig hou , ja , selfs die gejaag na geld , vir hom belangriker as sy geloof . Hy het nie meer tyd of krag oor om vir die Here te werk nie . So verdring al hierdie ander dinge die geloof eenvoudig uit sy lewe uit . Later kan 'n mens nie eens meer agterkom dat hierdie persoon Jesus se boodskap so gretig aanvaar het nie .
40013023	" Daar was ook goeie grond waarin die saad geval het . . . Dit is iemand wat die boodskap van God gehoor het en diep daardeur getref is . Hy het met oorgawe reg begin leef . In alles wat hy doen of sê , borrel sy Christenskap eenvoudig uit . Daar is geen keer aan nie . "
40013024	" Maar Ek het nog 'n verhaal vir julle . Vergelyk nou hierdie verhaal met 'n geestelike waarheid oor hoe God in die wêreld regeer . " Daar was 'n boer . Hy het skoon saad , sonder enige onkruid tussenin , in sy land gesaai .
40013025	Daardie nag , terwyl almal slaap , kom sy vyand skelm en saai 'n klomp onkruid tussen sy koring . Hierdie onkruid het baie soos koring gelyk , maar toe die oes kom , was daar nie 'n enkele koringaar aan die plante nie . Die koring en die onkruid het natuurlik lustig saamgegroei .
40013026	Toe die koringare begin vorm , kom die plaaswerkers die probleem agter .
40013027	Hulle is toe reguit na die boer toe . ' Meneer , jy het dan sulke mooi skoon saad gesaai . Hoe is dit moontlik dat die land so vol onkruid staan ? '
40013028	Die boer sê toe : ' Wie anders as die vyand sal so iets doen ? ' " ' Moet ons die lande gaan skoonmaak ? ' wou die werkers weet .
40013029	' Nee , ' sê die boer , ’ netnou trek julle van die koring saam met die onkruid uit .
40013030	Die onkruid moet nou maar saam met die koring groei tot die koring ryp is . As ons begin oes , sal ons eers die onkruid uithaal en verbrand . Dan kan ons die koring oes en in die skuur bêre . ' "
40013031	Jesus het voortgegaan met nog 'n verhaal : " God se nuwe wêreld kan met 'n baie klein saadjie , 'n mosterdsaadjie , vergelyk word . Iemand vat daardie klein saadjie en plant dit buite .
40013032	Uit hierdie piepklein saadjie groei so 'n groot struik dat dit bo al die ander plante in die tuin uitstaan . Om die waarheid te sê , dit is so groot dat voëls selfs daarin nes kan maak . "
40013033	Jesus het verder gepreek : " Luister nou na die verhaal oor die suurdeeg . God se nuwe wêreld werk net so . 'n Vrou vat 'n bietjie suurdeeg en knie dit goed in 'n groot skottel deeg in . Na 'n ruk sal die suurdeeg elke stukkie deeg in daardie skottel laat rys . "
40013034	So het Jesus die een verhaal na die ander vertel .
40013035	Die profete het mos al voorspel : " Ek sal verhale gebruik as Ek preek . So sal Ek julle dinge vertel wat niemand nog ooit gehoor het nie . "
40013036	Daarna is Jesus en sy getrouste volgelinge alleen huis toe . Daar gekom , vra hulle Hom : " Ons verstaan nie mooi wat U met die verhaal van die onkruid bedoel het nie . Verduidelik dit asseblief vir ons . "
40013037	Jesus het begin verduidelik : " Die boer wat die skoon saad saai , is die Seun .
40013038	Die land waarin Hy saai , kan vergelyk word met die wêreld . Die goeie saad is die mense in die wêreld wat God dien . Die onkruid is die mense wat die Bose dien .
40013039	Die vyand wat die onkruid saai , is die duiwel self . Die oestyd verwys na die tyd wanneer God die mense finaal kom oordeel . Die mense wat die oes insamel , is die engele van God . " Nou het ons die sleutel om die verhaal te verstaan . Kom ons sit nou alles bymekaar .
40013040	Ons het gesien dat die onkruid ná die oes eenkant gegooi en verbrand word . Wanneer God mense finaal kom oordeel , gaan hierdie wêreld net so aan 'n einde kom .
40013041	Die Seun gaan sy engele stuur om te kom oes . Hulle gaan eers al die mense bymekaarmaak wat ander so op die verkeerde pad lei en nie doen wat God wil nie .
40013042	Vir hierdie mense is daar dan geen uitkoms meer nie , net die vlamme van die hel . Daar sal hulle van pyn krul en om hulp skreeu , maar alles tevergeefs .
40013043	Die mense wat reg geleef het , sal dan die nuwe wêreld van hulle Vader skitterend versier . " Neem hierdie dinge ernstig op . " Luister mooi na wat Ek sê . "
40013044	" Luister ook hierna . Om God as jou Here te hê is so spesiaal dat dit vergelyk kan word met 'n skat . Die skat het in die veld gelê . Toevallig ontdek iemand dit toe eendag , maar hy kon dit nie vat nie omdat dit nie sy grond was nie . Hy maak die skat toe weer mooi toe . Hy was so opgewonde daaroor dat hy al sy besittings gaan verkoop het . Met die geld het hy toe daardie stuk grond gaan koop .
40013045	" Die vergelykings met 'n juwelier en 'n visnet kan julle ook help om te verstaan wat God se nuwe wêreld vir mense kan beteken .
40013046	" 'n Juwelier het die wêreld vol gereis op soek na goeie pêrels . Skielik loop hy 'n uitsonderlike en baie waardevolle pêrel raak . Hy wou dit vreeslik graag hê . Daarom gaan verkoop hy toe alles wat hy het en koop die pêrel .
40013047	" Julle weet mos dat allerhande soorte vis gewoonlik met nette in die meer gevang word .
40013048	As die net vol vis is , sleep hulle dit wal toe . Dan soek hulle eers die vis uit . Die eetbare vis hou hulle , en hulle raak ontslae van die vis wat hulle nie wil hê nie .
40013049	" By die laaste oordeel sal dit ook so gaan met die mense . Die mense wat reg gelewe het , sal by God gaan staan .
40013050	" Maar die hel is die voorland van hierdie klomp slegte mense wat niks vir God omgegee het nie . Daar sal hulle skreeu en kerm van pyn , maar alles tevergeefs .
40013051	" Begin julle nou verstaan wat Ek vir julle wil sê ? " Die dissipels antwoord : " Beslis ! "
40013052	Jesus sê toe vir hulle : " Iemand wat geleerd is in die Joodse wet ken die ou boodskap . As hy My begin volg en verstaan , leer hy ook die nuutheid van God se boodskap ken . Hy is soos iemand wat ou en nuwe dinge in sy huis het en presies weet waar elkeen se plek is . "
40013053	Jesus is van die meer af terug huis toe .
40013054	Later is Hy na die byeenkoms van die Jode toe waar Hy lank met die mense oor God se nuwe wêreld gesels het . Hy het aan hulle verduidelik hoe hulle dit moet verstaan . Dit het die mense baie nuuskierig aan die praat gesit . " Waar kom hy aan al hierdie kennis en die krag om hierdie wonderlike dinge te doen ? " het hulle gewonder .
40013055	" Is sy pa nie maar 'n eenvoudige skrynwerker nie ? By hom kon hy dit sekerlik nie geleer het nie ! En die res van sy familie ? By hulle ook nie . Ons ken hulle almal goed , van sy ma Maria af , sy broers Jakobus , Josef , Simon en Judas en sy susters ook , die hele klomp van hulle .
40013056	" Hulle is maar ongeleerde mense net soos ons . Dit kon nie een van hulle gewees het wat hom dit geleer het nie . Nou wonder ons , waar kom hy aan alles ? " Met alles wat Hy geweet en gedoen het , het Hy vir hulle soos 'n vreemdeling gevoel . Hulle kon Hom nie verstaan nie en het nie gevoel dat Hy deel van hulle was nie .
40013057	Daarom het hulle hul skouers vir Hom opgetrek en gemaak asof hulle Hom nie raaksien nie . Jesus was gelate daaroor : " Nou ja , so gaan dit maar . Oral erken mense dat hulle by My die boodskap van God duidelik hoor . Maar hier by die huis hou my eie mense hulle snaaks en wil niks hoor en nie na rede luister nie . " Jesus het nie eens verder gesukkel nie .
40013058	Omdat hulle Hom so sleg behandel het , het Hy nie juis veel wonderwerke daar gedoen nie .
40014001	In daardie tyd het Herodes Antipas , die heerser van Galilea , te hore gekom dat Jesus baie gewild onder die mense is . Hy het vir die amptenare wat in sy paleis gewerk het , gesê :
40014002	" Dit kan net Johannes die Doper wees wat uit die dood teruggekom het . Daarom doen hy nou al hierdie wonderwerke . "
40014003	Johannes het natuurlik vroeër vir Herodes in die openbaar van owerspel beskuldig omdat hy sy broer , Filippus , se vrou afgevat het .
40014004	Haar naam was Herodias . Johannes het reguit vir Herodes gesê : " Dit is verkeerd dat jy haar vir jou vat ! " Herodes was so kwaad hieroor dat hy Johannes in die tronk gegooi het .
40014005	Hy wou Johannes daar en dan doodmaak . Maar hy het besef dat dit tot 'n opstand onder die mense kon lei omdat hulle Johannes as 'n spesiale boodskapper van God beskou het .
40014006	'n Rukkie later het Herodias haar verjaardagpartytjie gehou . Haar dogter het vir al die gaste gedans .
40014007	Herodes was baie beïndruk met haar . Hy het haar nader geroep en plegtig voor almal beloof om haar enigiets te gee wat sy vra .
40014008	Op aandrang van haar ma sê sy toe vir Herodes : " Ek wil graag Johannes die Doper se kop op 'n skinkbord hê . "
40014009	Hierdie versoek het Herodes heeltemal onkant betrap . Hy was baie omgekrap hieroor , maar hy het besef dat hy sy woord moes hou . Sy eer was op die spel voor al die gaste .
40014010	Daarom het hy sy soldate gestuur om Johannes se kop in die tronk te gaan afkap .
40014011	Hulle het daarna sy kop op 'n skinkbord vir die meisie gebring . Sy het dit na haar ma toe gevat .
40014012	Later het Johannes se volgelinge sy liggaam kom haal en gaan begrawe . Hulle het vir Jesus gaan vertel wat gebeur het .
40014013	Toe Jesus die slegte nuus oor Johannes se dood hoor , het Hy in 'n skuit geklim en na 'n eensame plek weggevaar . Hy wou graag alleen wees omdat Hy hartseer was oor Johannes se dood . Die mense het egter gehoor waarheen Hy op pad was . Kort voor lank het inwoners van die dorpe rondom die See van Galilea daarheen begin stroom .
40014014	Toe Jesus by sy bestemming aankom , het 'n groot skare Hom ingewag . Toe Hy hulle sien , het Hy hulle baie jammer gekry , veral toe Hy al die siekes sien wat op Hom wag . Hy het dadelik begin om hulle gesond te maak .
40014015	Later , toe dit aand word , het die dissipels bekommerd geraak . Hulle het vir Jesus kom sê : " Ons is hier op 'n verlate plek en dit word al donker . Stuur die mense terug na hulle huise toe sodat hulle kan gaan eet . "
40014016	" Dit is nie nodig dat hulle nou al huis toe gaan nie . Gee julle sommer vir hulle iets om te eet , " het Jesus geantwoord .
40014017	" Ons het net vyf brode en twee visse hier by ons , " het hulle verbaas gereageer .
40014018	Jesus sê toe : " Bring dit hier . "
40014019	Hy het die skare op die gras laat sit . Toe vat Hy die visse en die brood , kyk op na die hemel en sê vir God daarvoor dankie . Hy begin toe die brood in stukke breek en gee dit aan sy dissipels , wat dit weer aan die mense uitgedeel het . Jesus het aangehou om dit te doen totdat almal genoeg gekry het om te eet .
40014020	Na die ete het die dissipels twaalf mandjies vol oorskietkos opgetel .
40014021	Net die mans alleen was sowat 5000 . Dit is behalwe al die vroue en kinders wat ook daar was .
40014022	Na die ete het Jesus vir sy dissipels gesê om solank in die skuit te klim en na die oorkant van die See van Galilea te vaar . Hy het die skare ook na hulle huise toe teruggestuur .
40014023	Toe almal weg is , het Jesus alleen teen die berg opgeklim om te gaan bid . Daar het Hy tot laat in die nag gebly .
40014024	Intussen was die dissipels reeds ver uit op die see toe daar 'n storm opsteek . Groot golwe en 'n sterk wind van voor het dit vir hulle baie moeilik gemaak om te roei .
40014025	Kort voor dagbreek die volgende môre het Jesus besluit om na sy dissipels toe te gaan . Hy het sommer op die water na hulle toe gestap .
40014026	Toe die dissipels Hom sien , het hulle hulle morsdood geskrik . " 'n Spook , 'n spook ! " het hulle benoud uitgeroep .
40014027	Maar Jesus het hulle dadelik gerusgestel : " Bedaar . Dit is Ek ! Moenie bang wees nie . "
40014028	Petrus roep toe : " Here , as dit regtig U is , sê dan vir my om op die water na U toe te stap . " " Waarvoor wag jy ?
40014029	Kom ! " het Jesus geantwoord . Petrus het dadelik uitgeklim en op die water na Hom toe begin stap .
40014030	Maar toe hy sien hoe sterk die wind is , het sy moed hom begeef . Hy het begin sink . Hy roep toe benoud : " Here , red my ! "
40014031	Jesus het sy hand vinnig uitgesteek en hom uit die water opgetrek . " Hoekom is jou geloof so klein ? Hoekom hou jy nie aan glo nie ? " het Hy verwytend vir Petrus gevra .
40014032	Hulle het daarna in die skuit geklim en die wind het skielik bedaar .
40014033	Die dissipels wat in die boot was , het in eerbied voor Jesus neergeval . Hulle het Hom aanbid en gesê : " U is regtig die Seun van God ! "
40014034	Daarna het hulle na die landstreek van Gennesaret oorgevaar . Daar aangekom , het die inwoners Jesus herken .
40014035	Hulle het haastig vir almal in die omgewing laat weet , sodat die siekes na Hom toe begin stroom het .
40014036	So baie mense het later opgedaag dat hulle Hom gevra het of hulle net maar aan sy klere se soom kon raak . Hy het ja gesê . Almal wat aan sy soom geraak het , het gesond geword .
40015001	Kort daarna het 'n groepie Fariseërs en skrifkenners uit Jerusalem hulle opwagting gemaak . Hulle vra toe vir Jesus :
40015002	" Waarom steur jou dissipels hulle nie aan die godsdienstige tradisies van ons voorvaders nie ? Hulle was nie hulle hande voor ete nie . "
40015003	Jesus het dadelik gereageer : " En hoekom doen julle nie wat God van julle vra nie ? Julle leef ver van Hom af met julle godsdienstige tradisies en al !
40015004	" Kom Ek gee julle 'n voorbeeld , " het Hy bygevoeg . " Julle weet mos dat God in die Bybel sê : ' Jy moet jou pa en ma respekteer . ' Hy sê ook : ' Iemand wat lelike dinge oor sy pa of ma sê , moet doodgemaak word . '
40015005	Maar julle wikkel julle maklik uit hierdie voorskrif uit deur te sê : ek het al my geld aan die tempel bemaak . Net ek mag nou daarvan gebruik ; niemand anders nie .
40015006	Daarom kan ek nie langer vir my pa en ma sorg nie . " Weet julle , as julle julle so gou van julle verpligting teenoor julle ouers losmaak , het julle geen respek vir hulle nie . Dan stel julle julle eie godsdienstige tradisies bo God se Woord . Daardeur beroof julle God se Woord van sy krag .
40015007	Julle is 'n klomp skynheiliges . Jesaja was reg toe hy oor julle geskryf het :
40015008	' Hierdie mense sê al die regte dinge vir God , maar hulle dien Hom nie met hulle hart nie .
40015009	Hulle gebruik mooi godsdienstige woorde terwyl hulle skewe leerstellings kwytraak . ' "
40015010	Daarna het Jesus die skare nader geroep en vir hulle gesê : " Luister nou goed na wat Ek sê :
40015011	niks wat julle eet , maak julle onrein in God se oë nie . Nee , dit wat van binne af oor julle lippe kom , maak julle lewe onrein . As julle hart vol boosheid is , sal julle woorde dit wys . "
40015012	'n Rukkie later kom die dissipels na Jesus toe en sê vir Hom : " Weet U hoe kwaad die Fariseërs vir U was oor wat U vir hulle gesê het ? "
40015013	Jesus antwoord toe : " My hemelse Vader sal elkeen wat nie in Hom glo nie in die hel gooi .
40015014	Julle moet julle dus nie aan hierdie mense steur nie . Hulle is soos blindes wat ander blindes probeer lei . Julle kan net dink wat met sulke mense gebeur : kort voor lank beland hulle almal in 'n sloot . "
40015015	Petrus sê toe vir Jesus : " Ek verstaan nie mooi wat U sê nie . Verduidelik asseblief vir ons wat U bedoel . "
40015016	Jesus antwoord : " Hoe is dit moontlik ? Het julle regtig so min begrip vir wat Ek sê ?
40015017	Verstaan julle nie dat alle kos wat 'n mens eet , in jou maag beland en later uit jou liggaam uitgeskei word nie ?
40015018	Maar dit wat jy sê , kom uit jou hart .
40015019	Dáár ontstaan slegte gedagtes , soos om moord te pleeg , om ontrou aan jou huweliksmaat te wees , om onsedelike dade te pleeg , om te steel en te lieg en lelike dinge teen God te sê .
40015020	Wanneer jy hierdie dinge uitdink , maak dit jou onrein . Dan is God nie met jou lewe tevrede nie . Dit gaan vir Hom glad nie daaroor of jy jou hande voor ete was of nie . Sulke dinge kan 'n mens nie onrein maak nie . "
40015021	Hierna het Jesus na die gebied van Tirus en Sidon vertrek .
40015022	'n Vrou wat daar gebly het , maar wat nie 'n Israeliet was nie , het na Hom toe gekom en hardop uitgeroep : " Here , Seun van Dawid , help my tog ! My kind is in die mag van 'n bose gees . "
40015023	Jesus het egter gemaak of Hy haar nie hoor nie . Maar sy het nie moed verloor nie . Sy het agter Hom bly aanloop en om genade gepleit . Die dissipels was later baie omgekrap oor hierdie vrou . Hulle sê toe vir Jesus : " Jaag haar weg . Sy maak ons gek met haar geskreeu . "
40015024	Jesus sê vir die vrou : " Ek het net een taak . Dit is om die mense in Israel wat ver van God af lewe na Hom toe terug te bring . "
40015025	Hierdie woorde het haar nog nie afgesit nie . Sy het voor Jesus kom neerval en by Hom gepleit : " Here , help my , asseblief ! "
40015026	Hy sê toe vir haar : " Dit is mos nie mooi om die geestelike kos uit Israel se mond te vat en dit vir onrein mense te gee wat nie deel van sy volk is nie . "
40015027	" Ag , Here , dit is waar , " het sy geantwoord . " Maar partykeer is onrein mense bereid om die oorskietkos te eet wat op die grond beland . U kan gerus voortgaan met u bediening aan Israel . Laat asseblief tog net 'n stukkie van u genade na my kant toe val ! "
40015028	" Weet jy , jou geloof is baie groot , " het Jesus haar toe geantwoord . " Ek sal jou wens waar maak . " Van daardie oomblik af was haar dogter gesond .
40015029	Na hierdie episode het Jesus na die gebied by die See van Galilea teruggekeer . Daar het Hy 'n ent teen 'n berg opgeklim en gaan sit .
40015030	'n Groot aantal mense het daar na Hom toe gekom . Hulle het baie siekes saamgebring : verlamdes , blindes , doofstom mense , gebreklikes en sommer nog 'n menigte . Hierdie siek mense is almal gesond gemaak .
40015031	Doofstommes het begin praat ; gebreklikes se ledemate was weer normaal ; verlamdes het begin rondbeweeg , en die blindes kon sien . Almal wat hierdie groot wonderwerk gesien het , was uitermate verbaas . Hulle het God hardop geprys .
40015032	Terwyl die skare nog in vervoering was oor wat om hulle gebeur het , het Jesus sy dissipels nader geroep en vir hulle gesê : " Ek voel innig jammer vir hierdie mense . Hulle is al 'n volle drie dae hier by My en hulle het niks om te eet nie . Ek wil hulle nie honger huis toe stuur nie . Dalk maak hulle dit nie op die lang pad terug nie . "
40015033	Die dissipels vra verbaas vir Jesus : " Waar sal ons in hierdie verlate plek genoeg kos kry vir so 'n menigte ? "
40015034	" Hoeveel brood het julle by julle ? " vra Hy . " Sewe brode en 'n paar vissies , " antwoord hulle .
40015035	Jesus laat toe al die mense sit .
40015036	Daarna neem Hy die sewe brode en die vissies in sy hand . Na 'n dankgebed begin Hy om dit te breek en aan sy dissipels te gee . Hulle het dit weer aan die skare uitgedeel .
40015037	Daar was uiteindelik oorgenoeg kos vir almal . Die mense het geëet totdat hulle versadig was . Na die tyd is daar sewe mandjies met oorskietkos opgetel .
40015038	Net die mans by hierdie ete was sowat 4000 . Dit is behalwe al die vroue en kinders wat ook daar was .
40015039	Na die ete het Jesus die mense na hulle huise toe teruggestuur . Hy het in die skuit geklim en na die gebied van Magadan vertrek .
40016001	'n Groepie Fariseërs en Sadduseërs het op die toneel verskyn om Jesus in die openbaar te probeer verneder . Hulle het Hom voor die mense uitgedaag om 'n wonderwerk te doen .
40016002	Jesus het egter vir hulle gesê : " Julle weet mos goed om die weer te voorspel . In die aand sê julle : ' Môre gaan dit mooi weer wees . Kyk net hoe rooi is die lug . '
40016003	En wanneer die lug toegetrek is , sê julle : ' Vandag gaan dit onweer wees . ' As julle so goed is met die weer , hoekom kan julle dan nie die tyd reg lees nie ? Kan julle nie sien wie nou by julle is nie ? " Julle spul sondaars is op soek na tekens . Julle wil 'n bewys hê dat God deur My werk . Weet julle , dit is net sy vyande wat allerhande tekens wil hê .
40016004	Die enigste ' teken ' wat Ek bereid is om vir julle te gee , is dié van Jona wat drie dae lank in die maag van 'n vis was . My lewe sal ook vorentoe soos dié van Jona verloop . " Jesus het toe omgedraai en weggestap .
40016005	'n Rukkie later , toe hulle onderweg was na die oorkant van die See van Galilea , het die dissipels agtergekom dat hulle vergeet het om brood te koop .
40016006	Jesus sê toe vir hulle : " Julle moet baie versigtig wees vir die suurdeeg van die Fariseërs en die Sadduseërs . "
40016007	Die dissipels het saggies vir mekaar gesê dat Hy seker maar verwys na die feit dat hulle vergeet het om brood te koop .
40016008	Jesus het egter goed geweet wat hulle onder mekaar sê . " Hoekom is julle bekommerd omdat julle vergeet het om brood te koop ? " vra Hy . " Julle is regtig kleingelowig . Vergeet julle so gou ?
40016009	Onthou julle dan nie meer hoeveel mandjies oorskietkos julle opgetel het nadat Ek vir 5000 mense met vyf brode kos gegee het nie ?
40016010	En wat van die ander keer toe Ek vir 4000 mense met sewe brode kos gegee het ? Toe het daar ook 'n hele klomp mandjies vol kos oorgebly .
40016011	Hoe kan julle dan nog dink dat Ek oor kos gepraat het toe Ek gesê het dat julle moet lig loop vir die suurdeeg van die Fariseërs en die Sadduseërs ? "
40016012	Toe begryp die dissipels dat Jesus nie met hulle gepraat het oor die suurdeeg wat in brood gebruik word nie . Hulle het besef dat Hy hulle wou waarsku teen die verkeerde leringe van die Fariseërs en die Sadduseërs . Dit is soos suurdeeg wat 'n mens se hele lewe deurmekaarkrap .
40016013	Toe Jesus op 'n dag naby die stad Sesarea-Filippi kom , vra Hy sy dissipels : " Wat sê die mense oor My , die Seun van die mens ? "
40016014	Hulle antwoord : " Party sê U is Johannes die Doper wat weer lewendig geword het . Ander sê weer Elia . Nog ander sê U is Jeremia of een van die profete . "
40016015	Jesus vra hulle toe trompop : " En wat sê julle van My ? Wie is Ek volgens julle ? "
40016016	Simon Petrus het nie 'n oomblik gehuiwer nie : " U is die Christus , die Redder wat deur God na ons gestuur is . U is die Seun van die lewende God . "
40016017	Daarop sê Jesus : " Jy is baie gelukkig , Simon seun van Jona ! Want jy het dit nie by ander mense gehoor nie . Nee , my Vader in die hemel het self hierdie groot waarheid aan jou bekendgemaak .
40016018	" Noudat jy gesê het wie Ek is , gaan Ek ook vir jou sê wie jy regtig is . Jy is Petrus , die rots . Op hierdie rots sal Ek my kerk bou . Hierdie belydenis is so groot dat selfs nie eens die grootste magte van die hel sterk genoeg is om dit stil te maak nie .
40016019	" Ek gaan ook vir jou die sleutels van God se nuwe wêreld gee . Jy kan nou die pad daarheen vir ander mense oopsluit en toesluit . Jy moet in my Naam vir mense sê hoe om daar te kom . Op hierdie manier sluit jy dan die deur na God se koninkryk vir hulle oop . Wanneer hulle nie na jou wil luister nie , moet jy vir hulle sê dat God se oordeel op hulle rus . So sluit jy dan die deur soontoe vir hulle toe . "
40016020	Nadat Jesus al hierdie dinge vir die dissipels gesê het , het Hy hulle verbied om vir ander mense te sê dat Hy die Messias , God se Gestuurde , is .
40016021	Jesus het van toe af begin om vir sy dissipels te verduidelik waarom Hy regtig Jerusalem toe moes gaan . Hy het gesê dat Hy in die hande sou val van al die godsdienstige leiers en skrifkenners van die volk en dat hulle Hom baie sou laat ly . Uiteindelik sou Hy doodgemaak word . Op die derde dag sou God Hom egter weer lewendig maak .
40016022	Petrus was baie geskok oor hierdie woorde . Hy het Jesus eenkant toe geneem en gesê : " Nooit aste nimmer nie ! God sal mos nie toelaat dat so iets met U gebeur nie . "
40016023	Jesus het egter vir Petrus waterpas in die oë gekyk en vir hom gesê : " Gee pad van my af , Satan ! Dit is Satan self wat nou deur jou praat . Daarom probeer jy God se plan dwarsboom . Jy is nie aan sy kant nie , maar aan die kant van die mense . "
40016024	Daarna het Jesus vir sy dissipels gesê : " As mense my volgelinge wil wees , moet hulle hulle hele lewe vir My gee . Om My te volg is baie moeilik . Dit is net so moeilik soos om jou eie kruis na die plek van jou teregstelling toe te dra .
40016025	As jy net vir jouself wil lewe , sal jy uiteindelik jou lewe verloor en in die doderyk beland . As jy egter bereid is om jou lewe aan My te wy , sal jy beslis 'n plek kry in God se nuwe wêreld . " Jy moet 'n keuse maak wat jy met jou lewe wil doen . Vra jou eers die volgende vraag af :
40016026	Wat help dit as jy die hele wêreld aan jou voete het , maar jy kry nie 'n plek in God se nuwe wêreld nie ? Kan enigiets op aarde ooit daarteen opweeg ?
40016027	" Ek wil julle ook waarsku : Ek , die Seun van die mens , sal binnekort met my engele terugkeer na die wêreld toe . Al die Goddelike heerlikheid van my Vader sal My op daardie dag omring . Dan gaan Ek elke mens se beloning vir hom uitdeel . Ek gaan kyk hoe almal geleef het en vir elkeen gee wat hy verdien .
40016028	" Ek het egter goeie nuus vir julle : party van julle wat nou na My luister , sal beslis nie doodgaan voordat julle met julle eie oë gesien het hoe Ek op die toneel verskyn nie . Julle sal sien hoe God se nuwe wêreld aanbreek . "
40017001	Ses dae later het drie dissipels 'n voorsmaak gekry van God se nuwe wêreld . Dit het gebeur toe Petrus , Johannes en Jakobus alleen saam met Jesus op 'n hoë berg was .
40017002	Sy voorkoms het skielik voor hulle oë verander . Sy gesig het soos die son begin gloei . En sy klere het helder wit geskyn .
40017003	Moses en Elia , die twee groot profetiese figure uit Israel se geskiedenis , het hulle opwagting gemaak en met Jesus begin praat oor sy taak wat voorgelê het .
40017004	Petrus het nie mooi verstaan wat aan die gang was nie . Hy bied toe maar aan om drie spesiale tente op te rig : een vir Jesus , een vir Moses en een vir Elia .
40017005	Terwyl hy nog so staan en praat , het 'n helder wolk hulle skielik omring . Toe sê daar 'n stem uit die wolk : " Dit is my Seun vir wie Ek baie lief is . Wat Hy doen , verskaf My groot vreugde . Luister na wat Hy vir julle sê ! "
40017006	Toe die drie dissipels hierdie stem hoor , het hulle hulle morsdood geskrik . Hulle het plat op hulle gesigte neergeval .
40017007	Jesus het egter na hulle toe gestap en hulle aangeraak . " Staan maar op . Julle hoef nie bang te wees nie , " het Hy vir hulle gesê .
40017008	Toe hulle hul oë oopmaak , sien hulle slegs vir Jesus by hulle staan .
40017009	Daarna , terwyl hulle van die berg afklim , sê Jesus vir die dissipels : " Julle mag vir niemand vertel wat julle op die berg gesien het nie . Eers wanneer Ek , die Seun van die mens , uit die dood opgestaan het , kan julle vir ander mense hiervan vertel . "
40017010	Hulle vra toe vir Hom : " Hoekom sê al die skrifkenners dan dat Elia eers aarde toe moet kom voordat die Messias sy opwagting maak ? "
40017011	" Dit is so , " het Jesus geantwoord . " Elia kom om alles gereed te maak .
40017012	Maar weet julle , Elia het eintlik al klaar gekom . Tog het die mense hom nie herken nie . Daarom het hulle hom doodgemaak . Die Seun van die mens gaan binnekort net so behandel word . "
40017013	Toe snap die dissipels dat Jesus besig was om oor Johannes die Doper te praat . Hy was die Elia wat op die toneel verskyn het om die Messias se koms aan te kondig .
40017014	Toe Jesus en die drie dissipels onder kom , het baie mense vir Hom gestaan en wag . 'n Man het vinnig tussen die skare deurgevleg en voor Hom neergeval .
40017015	" Here , help my seun , asseblief , " het hy gesmeek . " Hy ly verskriklik . Ek dink hy is in die mag van 'n bose gees . Hy kry sulke snaakse aanvalle . Dan val hy op die grond neer . Hy het al 'n paar keer in 'n vuur of in die water beland wanneer dit gebeur . As dit so aanhou , is hy binnekort dood .
40017016	Ek het hom na u dissipels toe gevat , maar hulle kon niks vir hom doen nie . "
40017017	Jesus draai om na sy dissipels toe en sê vir hulle : " Julle ongelowiges ! Hoeveel keer moet Ek dieselfde dinge oor en oor sê en doen voordat julle sal glo ? Dit kan nie langer so aangaan nie ! Kry julle lewens in orde . My geduld is nou besig om op te raak . " Jesus sê toe vir die man : " Bring gou die seun hier . "
40017018	Toe die seun by Jesus kom , het Hy die bose gees beveel om uit hom pad te gee . In 'n oogwink was die bose mag weg . Die seun was dadelik gesond .
40017019	Kort daarna , toe hulle alleen was , het die dissipels halfverleë na Jesus toe gekom . " Hoekom kon ons nie daardie duiwel uit die seun verdryf nie ? " het hulle Hom gevra .
40017020	" Omdat julle geloof te klein is , " het Hy reguit geantwoord . " Julle maak nie erns met God nie . Weet julle , as julle geloof in Hom maar net so groot soos 'n klein mosterdsaadjie is , sal julle onmoontlike dinge regkry . Dan sal julle enige struikelblok in julle lewe kan oorkom , hoe groot dit ook al is . Julle sal selfs vir hierdie berg kan sê : ' Skuif uit die pad uit ! ' dan sal dit gebeur . Niks is onmoontlik vir mense wat op God vertrou nie . "
40017022	Kort daarna het Jesus se ander volgelinge in Galilea by Hom en sy dissipels aangesluit . Hy sê toe vir hulle : " Weet julle , Ek gaan binnekort in die hande van wrede mense val .
40017023	Hulle gaan My vermoor . Maar moenie bekommerd wees nie . Ek is sterker as die dood . Op die derde dag sal Ek weer deur God lewendig gemaak word . " Hierdie nuus was 'n groot skok vir hulle .
40017024	Kort daarna het amptenare wat elke jaar die tempelbelasting insamel by Petrus se huis in Kapernaum opgedaag . " Betaal daardie leermeester van julle ook sy tempelbelasting ? " het hulle vir Petrus gevra .
40017025	" Natuurlik ! " het Petrus geantwoord . Toe Petrus daarna in die huis kom , het Jesus hom ingewag met 'n moeilike vraag : " Simon , sê My , van wie vorder 'n koning belasting in : van sy eie kinders , of van al sy onderdane ? "
40017026	" Van sy onderdane , " het Petrus dadelik geantwoord . " 'n Koning se eie kinders betaal tog nie belasting aan hulle pa nie . " " Ja , jy ' s reg , " sê Jesus . " 'n Koning laat tog nie sy kinders belasting betaal nie .
40017027	Wel , dan geld dieselfde mos van My . Ek is God se Seun . Daarom hoef Ek nie tempelbelasting te betaal nie . Maar wag , netnou sê die mense lelike dinge oor My . Daarom sal Ek dit liewer maar betaal . " Petrus , gaan gou see toe en gooi jou lyn in . In die eerste vis wat jy vang se bek sal daar genoeg geld wees om ons al twee se tempelbelasting te betaal . Vat dit namens jou en My daar na die belastinggaarders toe . "
40018001	Op 'n dag het die dissipels vir Jesus kom vra : " Sê vir ons : Wie is die heel belangrikste persoon in God se wêreld ? Wie maak vir Hom die meeste van almal saak ? "
40018002	Toe doen Jesus 'n vreemde ding . Hy roep een van die kindertjies wat daar rondspeel nader . Hy laat dié toe tussen hulle staan
40018003	en sê : " Ek gaan julle nou een van die belangrikste lesse van julle hele lewe leer . Kyk , julle moet verander en weer soos hierdie kindertjies word , anders sal julle nooit die binnekant van my Vader se nuwe wêreld sien nie . Kindertjies is nederig . Hulle dink nie te veel van hulleself nie . Hulle het respek vir ander .
40018004	Julle moet ook so leef . Julle moet julle eie belange tweede stel en ander mense respekteer , dan is julle die belangrikste in God se nuwe wêreld .
40018005	" Elkeen wat een van hierdie kindertjies soos 'n vriend ontvang en hom goed behandel , ontvang My ook as vriend en behandel My goed .
40018006	" Maar elkeen wat veroorsaak dat een van hierdie ou kleintjies se geloof 'n knou kry , gaan in groot moeilikheid wees . Wanneer iemand daarvoor verantwoordelik is dat my kleintjies die spoor byster raak , is dit eintlik vir hulle beter in die middel van die see met 'n reuserots om hulle nek , want God gaan hulle verskriklik swaar straf .
40018007	" Dis nou maar een maal so dat daar allerhande sondes en versoekings in hierdie wêreld is . Maar Ek sê vir julle : daar wag groot probleme op almal wat hierdie sondes uitdink . God se oordeel wag op hulle .
40018008	" Natuurlik is dit nie maklik om te glo nie . Dit is net so swaar soos om een van jou eie ledemate af te kap . Jy moet as ' t ware jou hand of jou voet afkap en dit in die asblik gooi as jy agterkom dat jy dinge daarmee doen waarvan God niks hou nie . Leef liewer sonder hande en voete . Leef soos iemand wat lam of kruppel is , al is dit verskriklik swaar . Anders beland jy binnekort in die hel . En wat gaan jy daar met twee gesonde hande en voete maak ?
40018009	" Pluk jou oog uit en gooi dit dadelik weg as jy agterkom dat jy op die verkeerde manier daarmee kyk . Leef eerder met een oog , al is dit baie swaar . Sondige kyke gaan jou in elk geval net in die hel laat beland . En wat help dit jou om in die hel baie goed te kan sien ? "
40018010	" Moenie neersien op die ou kleintjies wat in My glo nie . Hulle is so kosbaar dat selfs die heel belangrikste engele daar in die hemel by my Vader se troon gedurig oor hulle praat .
40018012	" Stel julle die volgende prentjie voor : 'n boer het 100 skape . Een raak skielik weg . Wat dink julle sal die boer doen ? Hy sal die 99 skape net daar laat staan en begin soek na die skaap wat weggeraak het .
40018013	Wanneer hy hom uiteindelik kry , is hy sommer baie bly . Ja , hy is nog blyer oor die skaap wat hy gekry het as oor die 99 wat nie weggeraak het nie .
40018014	" Weet julle , my Vader maak presies net soos hierdie boer . Hy hou aan met soek na elkeen van sy ou kleintjies wat oor 'n sonde neergeslaan het totdat Hy hulle kry . Dan gaan tel Hy hulle op . Omdat hulle vir Hom kosbaar is , wil Hy nie hê dat een van hulle verlore gaan nie . "
40018015	" As 'n ander gelowige jou op die een of ander manier sleg behandel het , moet jy die saak alleen met hom gaan uitpraat . As hy na jou luister , was dit alles die moeite werd . Dan het jy hom teruggekry op God se pad .
40018016	As dit nie help nie , moet jy nog een of twee persone saamvat en weer gaan probeer . Die teenwoordigheid van twee of drie getuies kan hom dalk tot sy sinne ruk .
40018017	Wanneer hy selfs nie na hulle wil luister nie , moet jy maar vir al die ander gelowiges gaan vertel wat gebeur het . As dit uiteindelik ook nie help nie , moet julle hierdie persoon as 'n ongelowige en 'n sondaar beskou . So iemand hoort dan nie meer in die kerk nie .
40018018	" Ek gee aan julle groot gesag : 'n ja van julle hier op aarde is 'n ja in die hemel . En 'n nee van julle is 'n nee in die hemel . Wat Ek bedoel , is dit : as julle iemand wat tot bekering gekom het as 'n broer of 'n suster binne die kerk ontvang , geld dit ook in die hemel . En as julle iemand wat in sonde leef , verbied om langer aan die kerk te behoort geld dit ook in die hemel .
40018019	" Ek het nog goeie nuus vir julle . As twee van julle saamstem oor enige saak wat swaar op julle hart lê en julle gaan praat met my hemelse Vader daaroor , sal julle gebed verhoor word . Julle sal kry wat julle gevra het .
40018020	Onthou : Ek is altyd by julle , selfs daar waar net twee of drie van julle in my Naam bymekaarkom om te bid . "
40018021	Petrus vra toe vir Jesus : " Here , sê my , hoeveel keer moet ek iemand vergewe wat verkeerd teenoor my opgetree het ? Tot sewe maal ? "
40018022	" Nee , nie net sewe keer nie , " het Jesus geantwoord . " Sewentig maal sewe keer . Moenie tel hoeveel keer jy ander mense vergewe nie . Vergifnis hou net aan en aan . "
40018023	Toe vertel Jesus vir hulle 'n verhaal om te verduidelik wat Hy bedoel : " In God se nuwe wêreld gaan dit soos met 'n koning wat op 'n dag besluit het om sy boeke na te gaan en te kyk wie van sy onderdane hom geld skuld .
40018024	Toe hy begin sommetjies maak , kom hy agter dat een van sy amptenare hom twintig miljoen rand skuld .
40018025	Hy was baie geskok hieroor en het die man dadelik ontbied . Toe die man opdaag , het hy vir die koning gesê dat hy bankrot is . Hy kon nie sy skuld betaal nie . Die koning was woedend daaroor . ' Verkoop hom en sy vrou en kinders daar op die mark as slawe . Verkoop ook al hulle besittings . So kry ek darem 'n paar rand terug . '
40018026	" Die vreesbevange amptenaar het toe op sy knieë voor die koning neergeval en om genade begin smeek . ' Gee my asseblief nog 'n laaste kans . Ek sal alles terugbetaal wat ek aan u skuld . '
40018027	" Die koning se hart het sag geword toe hy die amptenaar so sien smeek . Toe besluit hy daar en dan om al sy skuld af te skryf .
40018028	" Toe die amptenaar by die paleis uitstap , loop hy 'n ander amptenaar raak wat hom 9000 rand skuld . Hy gryp hom toe aan die keel en sê : ' Betaal nou dadelik wat jy my skuld ! '
40018029	" Die man het op sy knieë neergeval en gepleit : ' Gee my asseblief nog 'n laaste kans . Ek sal binnekort die geld terugbetaal wat ek jou skuld . '
40018030	" Die amptenaar was egter nie daarvoor te vinde nie . Hy het die man daar en dan in die tronk laat gooi .
40018031	" Ander amptenare het gesien wat gebeur en was baie ontsteld daaroor . Hulle het toe vir die koning daarvan gaan vertel .
40018032	" Die koning het die amptenaar toe dadelik ontbied en vir hom gesê : ' Jou skurk ! Ek het so pas jou skuld van twintig miljoen rand afgeskryf omdat jy my om genade gesmeek het .
40018033	Moes dit jou nie beweeg het om dieselfde vir daardie ander amptenaar te doen toe hy op sy knieë voor jou kom staan het nie ? '
40018034	Die koning was so kwaad dat hy die amptenaar daar en dan tronk toe gestuur het waar hy gemartel is .
40018035	" My Vader in die hemel sal net soos hierdie koning met julle maak as julle weier om mekaar van harte te vergewe . "
40019001	Jesus het daarna uit Galilea vertrek . Hy is na Judea toe , daar oorkant die Jordaan .
40019002	Oudergewoonte het 'n groot skare mense na Hom toe gestroom . Jesus het al die siekes onder hulle gesond gemaak .
40019003	'n Klomp Fariseërs het ook daar opgedaag . Hulle wou Jesus verneder met 'n strikvraag . " Kom ons hoor 'n bietjie wat jy dink . Mag 'n man sommer om enige rede van sy vrou skei ? "
40019004	Jesus het dadelik 'n teenvraag vir hulle gereed gehad : " Ken julle dan nie julle Bybel nie ? Weet julle nie daar staan geskryf dat God heel aan die begin man en vrou gemaak het om lewenslank by mekaar te bly nie ?
40019005	Daarom het God gesê : ' Die dag wanneer 'n man trou , sal hy nie meer by sy ouers bly nie . Nee , hy en sy vrou sal dan op hulle eie gaan bly . Hulle sal dan liggaamlik en geestelik een word . '
40019006	" In die huwelik bestaan daar nie meer twee mense in God se oë nie , maar net een . Hierdie band tussen man en vrou is onbreekbaar . As God dan twee mense op hierdie manier in die huwelik aan mekaar verbind het , mag niemand op aarde dit verbreek nie . "
40019007	Die Fariseërs het vinnig daarop gereageer : " Maar wat dan van Moses ? Waarom het hy nie 'n probleem daarmee gehad dat ons kan skei nie ? Al wat hy wel vir ons gesê het , is om te sorg dat ons vir ons vrou 'n wettige skeibrief gee wanneer ons hulle die dag laat loop . "
40019008	" Ja , dit is waar , " het Jesus geantwoord . " Maar dit is omdat julle koppe en julle harte so hard soos klip is dat hy toegelaat het dat julle kan skei . Dit is omdat julle nie na God se voorskrifte wou luister nie . Maar dit was nie van die begin af so nie . Egskeiding is glad nie deel van God se oorspronklike plan nie .
40019009	Daarom sê Ek nou eens en vir altyd vir julle : jy mag glad nie skei nie . Glad nie ! As jy van jou vrou skei en met 'n ander een trou , pleeg jy egbreuk . Want jou eerste huwelik bestaan nog steeds in God se oë . " Ek maak slegs een uitsondering : as jou vrou by 'n ander man slaap , mag jy van haar skei . Want dan het sy en daardie man liggaamlik een geword . "
40019010	Na die tyd het Jesus se dissipels eenkant vir Hom kom sê : " Ons het gestaan en luister na wat U vir die Fariseërs oor die huwelik gesê het . Maar , Here , g 'n mens kan dit wat U sê , nakom nie . Dis heeltemal te moeilik . Is dit dan nie maar beter om nie te trou nie ? "
40019011	" Ja , Ek weet dis nie maklik om te doen wat Ek vir julle sê nie , " het Jesus geantwoord . " Maar wanneer God met sy goedheid in julle lewens aan die werk is , kan julle doen wat Ek sê . Tog is dit nie vir almal moontlik om te trou nie .
40019012	Daar is byvoorbeeld mense wat nie in staat is om te trou nie omdat hulle weens aangebore liggaamlike gebreke nie hulle normale seksuele funksies kan vervul nie . Daar is ook mans wat ontman is en nie in staat is om kinders te hê nie . En dan is daar ook mense wat self besluit het dat hulle nie wil trou nie sodat hulle al hulle tyd en energie aan God se diens kan wy . As julle egter kans sien om my voorskrifte oor die huwelik uit te voer , trou dan ! "
40019013	Kort daarna het 'n groep mense hulle kindertjies na Jesus toe gebring met die hoop dat Hy sy hande op hulle sou lê en vir hulle sou bid . Maar die dissipels het hulle verwilder . Hulle wou nie hê dat die mense Jesus onnodig moes lastig val nie .
40019014	Toe Jesus dit sien , sê Hy dadelik vir sy dissipels : " Wag ! Moenie die kindertjies wegjaag nie . Laat hulle na My toe kom . God se nuwe wêreld is juis vir almal soos hulle bedoel . By Hom is daar plek vir almal wat soos klein kindertjies afhanklik is van hulle hemelse Vader se sorg . "
40019015	Jesus het toe sy hande op hulle geplaas en God se genade oor hulle afgebid . Daarna het Hy vertrek .
40019016	Op 'n dag het 'n jongman vir Jesus kom sê : " Goeie Leermeester , U praat so baie oor God se nuwe wêreld . Ek wil ook bitter graag daar 'n plek kry . Sê my , watter goeie dinge moet ek doen sodat ek vir altyd daar kan gaan bly ? "
40019017	" Vir wat kom spreek jy My hier voor almal aan as ' goeie Leermeester ' ? " het Jesus vinnig gereageer . " Jy weet mos dat daar net Een is wat regtig goed is : God . Maar nou ja , laat Ek jou vraag beantwoord . As jy vir altyd in God se nuwe wêreld wil bly , moet jy sy voorskrifte gehoorsaam . So eenvoudig is dit . "
40019018	" Watter voorskrifte ? " het die man gevra . " Die volgende , " antwoord Jesus . " Jy mag nie moord pleeg nie ; jy mag nie met iemand buite jou huwelik 'n seksuele verhouding hê nie ; jy mag nie steel nie ; jy mag nie leuens vertel nie ;
40019019	jy moet respek vir jou pa en ma hê ; en jy moet net soveel vir jou medemens omgee as vir jouself . "
40019020	" Ag wat , ek doen daardie dinge al van kleins af , " sê die jongman toe . " Miskien is daar nog so 'n klein ietsie ekstra wat ek dalk kan doen , net om honderd persent seker te maak dat ek by God uitkom . Sê my , asseblief . "
40019021	Hierop sê Jesus : " Nou goed . As jy God se voorskrifte een honderd persent wil hou , moet jy al jou besittings verkoop . Gee dan al daardie geld vir die armes . Los alles waarmee jy besig is en word een van my volgelinge . As jy dit alles doen , het jy vir jouself 'n kosbare skat in die hemel bymekaargemaak . Dan sal jy definitief 'n plek in God se nuwe wêreld kry . "
40019022	Jesus se woorde het die jongman baie omgekrap . Dit was die laaste woorde wat hy wou hoor , want hy was skatryk . Hy was nie van plan om sy besittings aan sy familie en aan die armes uit te deel nie . Die jongman het toe dikmond omgedraai en weggestap .
40019023	Terwyl Jesus die man agterna kyk , sê Hy vir sy dissipels : " Sien julle , dis glad nie maklik vir iemand wat ryk is om 'n plek in God se wêreld te kry nie .
40019024	Dit is selfs vir 'n groot kameel makliker om deur die klein gaatjie van 'n naald te stap as wat dit vir 'n ryk persoon is om in God se nuwe wêreld te kom . "
40019025	Jesus se woorde het die dissipels se voete onder hulle uitgeslaan . Verbysterd vra hulle Hom toe : " Maar wie op aarde kan dan gered word ? Hoe sal iemand ooit 'n plek in God se wêreld kry ? "
40019026	Jesus het hulle stip aangekyk . Toe sê Hy vir hulle : " Ja , julle is reg . Op julle eie kan julle nooit daar uitkom nie . Maar God kan enigiets doen . As julle op Hom vertrou , sal Hy sorg dat julle wel in sy wêreld inkom . "
40019027	Maar Petrus was nog nie tevrede nie : " Wag 'n bietjie , Here ! Nou moet U reguit vir ons sê wat ons dissipels se kans is om daar in te kom . Kyk , ons het al ons besittings weggegee en u volgelinge geword . "
40019028	" Ek het baie goeie nuus vir julle , " antwoord Jesus . " Wanneer God se nuwe wêreld aanbreek , sal Ek as die Seun van die mens daar as Koning regeer . Ek self sal sorg dat julle die heel beste plekke daar kry . Julle sal soos konings op twaalf trone gaan sit en oor almal in Israel oordeel .
40019029	" Maar Ek het ook goeie nuus vir al die ander mense wat baie dinge moes opoffer om my volgelinge te word . Party moes 'n huis of 'n familielid of 'n goeie werk prysgee . Hulle sal 100 maal daarvoor vergoed word , sommer nou al . Hulle sal elke dag God se goedheid ervaar . En hulle sal definitief ook 'n plek in my Vader se nuwe wêreld kry .
40019030	" Mense wat nou hier op aarde baie belangrik is , sal glad nie 'n plek kry in God se nuwe wêreld nie . Diegene wat egter nou agter in die ry van die lewe staan omdat hulle My volg , sal daar belangrik wees . "
40020001	Daarna vertel Jesus vir hulle 'n verhaal : " Weet julle , in God se nuwe wêreld gaan dit soos met 'n boer wat vroeg een oggend by die markplein 'n paar werklose mense gaan huur het om daardie dag vir hom op sy plaas te kom werk .
40020002	Hy kom toe met hulle ooreen om hulle 100 rand vir die dag se werk te betaal .
40020003	" So teen nege-uur die oggend het die boer weer 'n draai daar by die markplein gemaak . Hy sien toe nog 'n paar werkloses daar rondstaan .
40020004	Dadelik het hy hulle ook gehuur om op sy plaas te kom werk . ' Ek betaal julle 100 rand vir die dag , ' het hy vir hulle gesê .
40020005	" Teen twaalfuur en ook teen drie-uur was die boer weer by die markplein . Elke keer het hy nog werkers gehuur wat daar rondgestaan het .
40020006	Laatmiddag , so teen vyfuur se kant , het hy vir oulaas by die mark 'n draai gemaak . Hy tref toe weer 'n klompie werkloses daar aan en vra vir hulle : ' Vir wat staan julle die hele dag hier rond sonder om iets te doen ? '
40020007	" ' Wel , niemand het vir ons werk nie , ' antwoord hulle . " ' Kom werk dan daar by my in my wingerd op die plaas , ' sê die boer toe .
40020008	" 'n Rukkie later , toe dit begin donker word , sê die boer vir sy voorman : ' Kry gou al die werkers bymekaar en betaal hulle . Begin by diegene wat ek laaste in diens geneem het en eindig by dié wat van vroeg af werk . '
40020009	" Die werkers wat eers teen vyfuur begin werk het , het toe elkeen 100 rand gekry , die geld wat die boer vir 'n volle dag se werk betaal .
40020010	Die ander wat heel eerste begin werk het , het toe by hulleself gedink dat hulle meer as dit betaal sou word . Maar hulle het ook presies dieselfde bedrag gekry : 100 rand .
40020011	Hulle was baie kwaad daaroor . Hulle het hardop begin protesteer en vir die boer gaan sê :
40020012	' Kyk , hierdie laaste spul werkers het net 'n uur lank gewerk . En nou word hulle dieselfde as ons betaal . Dis mos nie regverdig nie . Ons moes 'n hele dag in die warm son sweet , nie hulle nie ! '
40020013	" Die boer sê toe vir die werkers se segsman : ' My vriend , ek was glad nie onbillik teenoor julle nie . Ek het mos met julle ooreengekom om julle 100 rand te betaal , nie waar nie ?
40020014	Vat julle geld en gaan huis toe . Ek het besluit dat ek vir die arbeiders wat laaste kom werk het dieselfde as vir julle wil betaal .
40020015	Dit is mos my geld . Ek kan daarmee maak wat ek wil . Hoekom is julle dan kwaad vir my omdat ek daarmee goeddoen ? ' "
40020016	In God se wêreld keer die rolle heeltemal om . Daar sal mense wat nou onbelangrik is , die heel belangrikste wees , terwyl almal wat nou belangrik is , glad nie sal tel nie .
40020017	Op pad na Jerusalem het Jesus sy dissipels op 'n dag eenkant toe geroep . Hy sê toe vir hulle :
40020018	" Soos julle weet , gaan ons nou Jerusalem toe . Daar gaan iets verskrikliks met My gebeur . Die godsdienstige leiers gaan My vang en My ter dood veroordeel .
40020019	Dan sal hulle My oorgee aan die Romeine . Hierdie spul sal My daar voor almal spot en beledig en My slaan . Uiteindelik sal hulle My kruisig . Maar moenie bekommerd wees nie . Ek sal op die derde dag weer deur God lewendig gemaak word . "
40020020	Kort daarna het die ma van Johannes en Jakobus saam met haar seuns na Jesus toe gekom . Sy kniel toe voor Hom en sê dat sy vir Hom iets belangriks wil vra .
40020021	" Wat het jy op die hart ? " vra Jesus haar . " Belowe my asseblief dat wanneer U as Koning in God se nuwe wêreld heers , U vir my seuns die twee heel beste plekke daar sal gee . Laat hulle sommer reg langs U sit : een aan u linkerkant en een aan u regterkant . "
40020022	" Jy en jou seuns weet nie wat julle vra nie , " antwoord Jesus . " Weet julle , Ek is op pad na my dood toe . Dit is soos 'n bitter beker wat Ek moet leegdrink . Sien julle daarvoor kans ? Is julle ook bereid om 'n beker vol pyn en lyding leeg te drink ? " " Waarom nie ? " het hulle geesdriftig geantwoord .
40020023	" Ja , eintlik is julle reg ! Julle sal nog baie swaarkry , net soos Ek . Julle sal ook een van die dae julle beker van lyding moet leegdrink . Maar wat julle versoek oor die beste plekke in die hemel betref : Ek besluit nie daaroor nie . My Vader self sal besluit wie dit kry . "
40020024	Toe die ander tien dissipels agterkom wat Johannes en Jakobus vir Jesus gevra het , was hulle op die plek kwaad . Hulle het gedink dat die twee beste plekke nou voor hulle neus opgeraap is . Jesus wou egter nie hê dat hulle onder mekaar aan die stry moes raak nie .
40020025	Daarom roep Hy hulle toe bymekaar en sê vir hulle : " Julle weet mos hoe dit in die wêreld gaan : politici en mense in magsposisies speel heeltyd baas oor al hulle onderdane . Hulle misbruik hulle gesag en doen net wat hulle wil .
40020026	Julle mag egter nooit so maak nie . As een van julle in God se oë belangrik wil wees , moet hy bereid wees om ander te dien .
40020027	" Is julle op soek na 'n leiersposisie in die kerk ? Wel , word dan ander gelowiges se slaaf . 'n Slaaf het net een doel voor oë , en dit is om sy eienaar van vroeg tot laat tevrede te stel .
40020028	Kyk na My : Ek is die Seun van die mens . Tog het Ek nie op 'n troon kom sit sodat mense My van kop tot tone kan bedien nie . Nee , Ek het gekom om te dien . Ek gaan binnekort selfs my lewe ter wille van julle almal opoffer . My lewe sal die losprys wees wat baie mense uit die mag van die dood loskoop . "
40020029	Later , toe hulle uit Jerigo stap , het 'n groot skare mense agter Jesus aangekom .
40020030	Hulle het by twee blindes verbygestap wat daar langs die pad gesit het . Toe hierdie mans hoor dat dit Jesus is wat by hulle verbystap , het hulle dadelik besef dit is hulle gelukkige dag . Hulle het skielik hard begin skreeu : " Help ons , asseblief , Here ! Kry ons jammer , Seun van Dawid ! "
40020031	Maar die ander mense het vir hulle gesê : " Bly stil ! Hou op om so te skreeu ! " Dit het egter nie gehelp nie . Die blindes het net nog harder geskreeu : " Help ons , asseblief , Here ! Kry ons jammer , Seun van Dawid ! "
40020032	Jesus stap toe tot by hulle en vra vir hulle : " Wat wil julle hê moet Ek vir julle doen ? "
40020033	" Ag , Here , ons wil so graag sien ! Maak asseblief ons oë gesond , " antwoord hulle .
40020034	Jesus het hulle baie jammer gekry omdat hulle so hulpeloos daar gesit het . Toe vat Hy aan hulle oë . Dadelik kon hulle weer sien . Hulle kon hulle oë nie glo nie . Vol blydskap het hulle daar en dan by die res van die skare ingeval en agter Jesus aangestap .
40021001	Hulle kom toe by Betfage aan die voet van die Olyfberg , nie ver van Jerusalem af nie .
40021002	" Gaan asseblief gou na Betfage toe , " vra Jesus twee van sy volgelinge . " Nes julle in die dorp kom , sal julle 'n donkie met 'n vulletjie by haar kry . Bring hulle al twee vir My .
40021003	As iemand vra wat julle doen , sê : Die Here het die twee donkies nodig . Sodra Hy klaar is , sal ons hulle terugbring . "
40021004	Jesaja het mos lank terug reeds gesê :
40021005	" Sê vir die mense van Jerusalem : Word wakker , julle Koning is op pad . Hy kom eenvoudig op 'n donkie aangery , Hy sit op die vul van 'n pakdier . "
40021006	Die twee dissipels het gedoen wat Hy gevra het .
40021007	Toe hulle met die donkies daar aankom , het sy dissipels vir Hom 'n saal van klere gemaak . Toe Jesus begin ry , het baie mense om Hom saamgedrom .
40021008	Die meeste van hulle het los stukke klere wat hulle by hulle gehad het mooi voor sy donkie oopgevou . Ander het weer boomtakkies op die pad voor Hom gegooi sodat Hy op die groen tapyt kon ry .
40021009	Hulle het Hom soos 'n koning verwelkom en hard uitgeroep : " Hoera vir die Seun van Dawid ! Prys Hom wat op gesag van die Here self kom . Laat die hemel van ons vrolike hoera ' s weergalm ! "
40021010	So is Jesus met die hele groep mense Jerusalem in . Dit het nogal 'n opskudding in die stad veroorsaak . " Wat gaan aan ? Wie is hy ? " het
40021011	die mense in Jerusalem probeer uitvind . " Dit is Jesus , die profeet uit Nasaret in Galilea , " het mense in Jesus se groep uitgeroep .
40021012	In Jerusalem is Jesus reguit tempel toe . Langs die hoë tempelgebou was daar 'n groot , oop plein . Dit was ommuur en is as deel van die tempel beskou . Op hierdie tempelplein is allerhande offerdiere verkoop aan die dorpsmense wat nie self diere gehad het nie of aan mense wat ver gereis het en nie diere die hele ent kon saambring nie . Jy kon daar ook vreemde geld omruil vir die regte soort geld wat vir tempelbelasting gebruik is . Die plein was die ene bedrywigheid . Jesus het die gedoente so gekyk en toe die spul daar weggejaag . Tot die tafels en stoele het Hy omgekeer .
40021013	Vir die mense wat verbaas gestaan en kyk het , sê Hy toe : " Gaan lees wat in die Skrif staan : ' Die bedoeling is dat mense My moet kom aanbid hier waar Ek woon ! Julle het dit egter die bymekaarkomplek van skelms en diewe gemaak . ' "
40021014	Op die tempelplein was daar nou weer plek vir die blindes en lammes . Hulle het na Jesus toe gestroom en Hy het hulle gesond gemaak .
40021015	Die Joodse godsdienstige leiers het Jesus natuurlik soos valke dopgehou . Niks het hulle oë ontglip nie . Hulle het gesien hoe wonderlik Jesus die mense help . Hulle het ook gehoor hoe die kinders op die plein rondhardloop en skreeu : " Hoera , koning Dawid se Seun is hier ! " Dit alles het hulle baie omgekrap .
40021016	Hulle konfronteer Jesus toe : " Hoor jy wat skreeu hierdie kinders oor jou ? " " Ja , " sê Jesus . " Het julle dan nog nooit geleer nie : as kinders , wat nog nie eens behoorlik kan loop nie , iemand loof , verdien hy regtig daardie lof . "
40021017	Jesus was nie lus om verder met hulle te stry nie en is daar weg , Betanië toe . Daar het Hy die nag geslaap .
40021018	Die volgende môre is Jesus vroeg terug stad toe . Op pad het Hy honger begin voel .
40021019	Hy sien toe 'n vyeboom langs die pad en gaan soek 'n paar vye . Die boom was die ene blare , maar daar was nie 'n enkele vy nie . " Een ding is seker : niemand sal ooit weer 'n vy van hierdie boom afpluk nie , " sê Jesus toe . Dadelik het die boom wortel en tak verdroog .
40021020	Sy volgelinge was nogal uit die veld geslaan hieroor . " Het julle dit gesien ? Hoe op aarde is dit moontlik ? " vra hulle .
40021021	Jesus antwoord toe : " Luister nou mooi , want Ek wil vir julle iets belangriks sê . As julle op God vertrou , Ek bedoel regtig vertrou , sal julle dinge kan doen wat dít wat met die vyeboom gebeur het , na kinderspeletjies sal laat lyk . Ek praat van groot dinge soos om vir 'n berg te sê om op te staan en in die see te gaan spring — en sowaar te sien hoe dit gebeur !
40021022	" Om heeltemal op God te vertrou gee krag aan jou gebed . Bid met daardie vertroue en God sal vir jou gee wat jy vra , of dit iets kleins of iets groots is . "
40021023	Toe Jesus in Jerusalem aankom , is Hy weer reguit tempel toe . Die mense het om Hom begin saamdrom . Hy het hulle alles geleer van God se nuwe wêreld . Van die godsdienstige leiers en 'n paar van die belangrike mense uit Jerusalem sluit toe by die groep mense om Jesus aan en vra : " Wie gee jou die reg om al hierdie dinge te doen ? Op wie se gesag tree jy op ? "
40021024	Jesus was reg vir hulle : " Laat Ek julle eers 'n vraag vra . As julle my vraag kan antwoord , sal Ek julle vraag antwoord .
40021025	Wie het Johannes die reg gegee om te doop ? Was dit God of die mense ? " Die Jode het dadelik besef dat Jesus hulle nou in 'n hoek gedryf het . Hulle was in die moeilikheid , want sê hulle : " God het hom die reg gegee , " sal Jesus hulle vra waarom hulle nie geglo het wat Johannes gesê het nie .
40021026	Sê hulle weer : " Die mense het hom die reg gegee , " sal hulle in die gewone mense se slegte boekies kom . Die gewone mense het almal gedink dat Johannes 'n boodskapper van God was .
40021027	Om uit die moeilikheid te bly kon hulle maar net sê : " Nee , ons weet nie . " Jesus trek toe sy skouers op en sê : " Maar dan kan Ek ook nie vir julle sê wie My die reg gee om te doen wat Ek doen nie . "
40021028	Voor die Joodse leiers nog kon padgee , sê Jesus : " Wag so 'n bietjie . Sê My , wat dink julle van hierdie verhaal ? " Daar was 'n pa met twee seuns . Hy is eers na die eerste seun toe . ' Ou seun , ' vra hy , ' sal jy nie asseblief vandag met die boerdery gaan help nie ? '
40021029	' Ek is nie lus nie , ' sê die seun . Sy gewete het hom egter gou begin pla . Hy is tog daar weg om te gaan help .
40021030	Die pa is intussen na die tweede seun toe . Hy vra hom ook om te gaan help . ' Goed , Pa , ek sal gaan , ' sê die seun dadelik . Dit was egter net leë woorde , want hy het nooit gegaan nie .
40021031	Nou vra Ek julle : Watter seun het gedoen wat sy pa gevra het ? " " Hoekom vra jy nog ? Die eerste een natuurlik . " " Weet julle wat ? " sê Jesus toe . " Julle gaan eendag staan en kyk hoe die mense op wie julle so neersien voor julle by God se nuwe wêreld instap . Ja , Ek praat van mense soos prostitute of die tollenaars van wie julle niks hou nie . Julle dink mos julle is beter as hulle ! En weet julle hoekom gaan hulle voor julle instap ?
40021032	Johannes het julle die pad kom wys wat God wil hê julle moet loop , maar julle het julle natuurlik nie aan hom gesteur nie . Die prostitute en die tollenaars het egter aan sy lippe gehang en God se pad begin loop . Julle het die neus vir hulle opgetrek , en wat is die gevolg ? Julle is nog steeds op die verkeerde pad ! "
40021033	" Maar dit is nie al nie , " sê Jesus . " Luister 'n bietjie na hierdie verhaal : daar was 'n ryk boer wat 'n wingerd aangeplant het met alles wat nodig was . Rondom die wingerd het hy 'n stewige draad gespan . Hy het ook 'n plek reggemaak waar hy wyn kon maak . Die boer moes op 'n lang reis gaan en hy verhuur toe die wingerd aan ander boere . Hy het met hulle ooreengekom om vir hom van die druiwe as huur vir die grond te betaal .
40021034	Toe die druiwe begin ryp word , stuur die eienaar van sy werkers na die wingerd toe om sy druiwe te kry .
40021035	In plaas van druiwe het hierdie werkers 'n onaangename verrassing gekry . Een is deur die boere aangerand . Gelukkig het hy nog bly leef , want 'n ander een is doodgemaak . Die boere het nog een onder die klippe gesteek , maar hy het darem weggekom .
40021036	" Toe stuur die eienaar 'n hele klomp van sy werkers . Met hulle het dit egter nie beter gegaan nie . Hulle is net so sleg behandel .
40021037	" Uiteindelik besluit hy om sy seun te stuur . Hy het geredeneer dat hulle niks aan sy seun sou doen nie . Vir sy seun behoort hulle mos net soveel respek te hê as vir hom . Hulle sal hom sekerlik goed behandel .
40021038	Maar dit het nie so gebeur nie . Toe die boere die seun sien aankom , sit hulle koppe bymekaar . ' Weet julle , ' sê hulle vir mekaar , ' daardie seun gaan eendag hierdie grond erf . Dis nou ons kans . As ons hom nou doodmaak , sal ons mos later self die grond in die hande kan kry . Wanneer die eienaar eendag doodgaan , sal daar niemand meer oor wees om hier te boer nie . '
40021039	Voor die seun mooi weet wat aangaan , pak almal hom en sleep hom die veld in . Daar het hulle hom doodgemaak . "
40021040	Jesus vra toe die klomp Joodse godsdienstiges : " Wat dink julle gaan die eienaar met die spul boere doen wanneer hy terugkom ? "
40021041	Die godsdienstiges was gou om te antwoord : " Ons dink die hel gaan om daardie boere losbrand . Daardie wingerd gaan nooit hulle s'n word nie , want die eienaar gaan hulle op die verskriklikste manier denkbaar straf . Hy sal dan die wingerd aan ander boere verhuur wat hulle huur op die regte tyd sal betaal . "
40021042	Toe sê Jesus vir hulle : " Reg , maar moet Ek julle herinner aan wat daar in die Joodse Bybel staan ? ' 'n Klip wat die bouers nie eens wou gebruik nie en eenkant toe gegooi het , het God reg bokant die voordeur ingebou vir almal om te sien ! '
40021043	" Nou wil Ek by julle kom . Julle gaan julle plekke by God verloor . Om die waarheid te sê , God gaan julle soos die eerste boere uit sy nuwe wêreld gooi . Soos die tweede groep boere die eerste boere se plek gekry het , so sal God julle plekke dan aan mense gee wat doen wat Hy van hulle vra .
40021044	" Oppas ! Wie op hierdie Klip val , gaan bitter seerkry . Maar op wie die Klip val , van hom gaan niks oorbly nie . "
40021045	Die groep Joodse godsdienstige leiers het die skimp verstaan en hulle kon dit nie verwerk nie .
40021046	Daarom wou hulle Jesus sommer daar en dan in die tronk stop . Die gewone mense was egter oortuig dat Jesus regtig die Boodskapper van God is . Daarom kon die leiers op daardie tydstip niks aan Jesus doen nie .
40022001	Jesus gesels toe daarna rustig verder :
40022002	" Julle stel seker belang in hoe God in hierdie wêreld heers ? Luister dan hierna : 'n koning het vir sy seun 'n groot troue gereël .
40022003	Hy het baie mense uitgenooi . Omdat daar baie voorbereidings was en die fees sommer 'n paar dae sou aanhou , het die koning gesê hy sal die mense kom roep sodra alles gereed is . Dan hoef hulle nie daar te kom sit en wag terwyl alles nog voorberei word nie . Toe alles mooi reg was , stuur die koning van sy helpers om die gaste te gaan haal . Snaaks genoeg wou die genooides toe nie meer kom nie .
40022004	Die koning laat weet die genooides toe weer : ' Kom , die tafels is gelaai met die heerlikste kos . Alles is reg . Laat die fees begin ! '
40022005	Die genooides het egter hulle skouers opgetrek en aangegaan asof niks gebeur het nie . Die een het gaan kyk hoe sy boerdery vorder en die ander een is werk toe .
40022006	Party was so ongeduldig met die helpers wat so aanhoudend kom klop het dat hulle hulle sommer hardhandig verwilder het . Glo dit as jy wil , hulle het die helpers so seergemaak dat van hulle dood is . " Dit moes hulle nie gedoen het nie .
40022007	Die koning was briesend ! Hy stuur daarop sy soldate om die spul ongemanierde moordenaars te gaan soek en dood te maak . Sy soldate het dit gedoen en alles wat aan hierdie mense behoort het tot op die grond afgebrand .
40022008	" Toe sê die koning vir sy helpers : ' Kom ons probeer weer . Alles is mos reg vir die fees om te begin . Net jammer die genooides was 'n hoop nikswerds .
40022009	Gaan nooi nou almal uit wat julle in die hande kry . Dit maak nie saak waar hulle is nie . '
40022010	Die helpers is daar weg en het almal voor die voet genooi . Die feessaal het begin vol loop . Die fees kon begin . " Die slawe het ook vir elkeen wat fees toe gekom het mooi klere gegee om aan te trek . Dit het gewys dat hulle nou gaste van die koning is .
40022011	Toe die koning die saal inkom , val sy oog egter op iemand wat nie sulke feesklere aanhet nie . Die man wou natuurlik daar buite nie erken dat hy die uitnodiging nie wou aanneem en vriende met die koning wou wees nie . Tog het hy skelm by die fees ingeglip .
40022012	Die koning vra hom toe : ' Ou maat , wat soek jy hier ? Jy het seker gedink jy kan skelm hier inkom , want as jy saam met my helpers hiernatoe gekom het , sou hulle vir jou ook mooi klere gegee het . Toe hulle jou daar buite uitgenooi het , het jy natuurlik gemaak of jy jou nie aan hulle steur nie , nie waar nie ? ' Die man was vas ; hy het nie geweet wat om te sê nie .
40022013	Die koning sê toe vir sy helpers : ' Gooi hierdie man hier uit ! Raak daar buite in die donker van hom ontslae . In die hel sal hy voel wat dit beteken om van pyn op jou tande te kners . '
40022014	" Onthou , baie sal die uitnodiging hoor , maar nie naastenby almal sal die hemelse fees haal nie . "
40022015	Die Joodse godsdienstige leiers het daarna koppe bymekaar gaan sit . Hulle wou so graag hê dat Jesus iets moes sê wat Hom in die moeilikheid sou bring . Hulle het saam beplan hoe hulle dit sou regkry . Hulle het besluit om Hom met 'n moeilike politieke saak in 'n strik te laat trap .
40022016	Daarom het hulle ondersteuners van Herodes , die koning van die gebied , saamgevat toe hulle met Jesus gaan praat het . Toe hulle by Jesus kom , stel hulle hulle plan in werking . Hulle het met die heuningkwas begin : " Meneer , jy is 'n goeie onderwyser . Ons het jou leer ken as iemand wat net die waarheid praat . Jy loop God se pad reguit en leer die mense om dit ook te doen . Ons sien jy soek nie gewildheid nie , maar net die waarheid . Wat mense oor jou sê of dink , pla jou nie . "
40022017	Daarna kom hulle met die angel : " Maar sê nou vir ons , dink jy dit is reg dat ons so baie belasting aan die keiser moet betaal ? " Die keiser was immers 'n koning van 'n vreemde land wat hulle onderdruk het .
40022018	Jesus was te uitgeslape vir hulle . Hy het deur hulle slinkse plan gesien . Daarom sê Hy vir hulle : " Julle weet so goed soos Ek dat julle My in die moeilikheid wil bring . Maar nogtans gaan Ek julle antwoord .
40022019	Het iemand miskien vir My 'n geldstuk waarmee ons belasting moet betaal , asseblief ? " Daar was in daardie tyd baie verskillende soorte geldstukke . Vinnig gee iemand vir Hom een .
40022020	Hy sê toe vir hulle : " Kyk mooi na hierdie geld . Wie se beeld is hierop en wie se naam staan hier ? "
40022021	" Die keiser s'n , " antwoord hulle vinnig . " As die geld met die keiser se beeld daarop die keiser s'n is , gee dit vir hom . " Maar onthou , julle is volgens God se ' beeld ' gemaak . Julle behoort aan Hom en daarom moet julle seker maak dat julle julleself aan God gee . "
40022022	Hierdie antwoord het die opposisie se plan heeltemal deurmekaargekrap . Hulle het nie geweet wat om te sê nie . So stil-stil is hulle maar daar weg .
40022023	Dieselfde dag nog het die Sadduseërs Jesus ook probeer vastrek . Hulle was die Joodse party wat nie in die lewe na die dood geglo het nie . Hulle het veral uit die ryk en belangrike families in Jerusalem gekom .
40022024	" Jy is mos iemand wat ander leer , " begin hulle . " Laat ons jou net herinner aan Moses se woorde : ' As 'n getroude man sonder kinders sterf , moet sy broer met sy weduwee trou . Hulle moet dan 'n seun kry om so te sorg dat die familienaam nie uitsterf nie . '
40022025	Sê nou daar is 'n familie met sewe seuns . Die eerste seun trou , maar gaan dood voor hy 'n kind kon hê . Volgens Moses se wet moet die weduwee met die tweede seun trou .
40022026	Hy is egter ook dood sonder dat daar 'n kind is . So gaan dit met al sewe broers .
40022027	Uiteindelik is die vrou sonder 'n kind dood .
40022028	As daar dan nou 'n opstanding na die dood is , soos jy beweer , sê vir ons , met watter man gaan daardie vrou in die hemel getroud wees ? Al sewe was mos hier op aarde met haar getroud . "
40022029	Jesus se antwoord was : " Dit is nou 'n dom vraag , veral om twee redes : julle ken nie die Skrif nie en julle onderskat die krag van God heeltemal .
40022030	As mense uit die dood opstaan , tel sulke dinge soos getroud wees nie meer nie . Nee , hulle gaan soos die engele geestelike wesens wees .
40022031	Het julle ook nog nie in julle Bybel gelees wat God oor die opstanding uit die dood sê nie ? Hy sê :
40022032	Ek is nou nog die God van Abraham , Isak en Jakob . God is nie 'n dooie God of die God van dooies nie . Hy is die God van die lewendes . As dit so is , beteken dit Abraham , Isak en Jakob is dood of lewendig ? As God , asook hierdie voorvaders , dan leef , wat sê dit van die lewe na die dood ? "
40022033	Die mense het stil na Hom gesit en luister . Hy het hulle net al hoe meer beïndruk met die manier waarop Hy oor hierdie moeilike sake gepraat het .
40022034	Die nuus het gou by die Fariseërs uitgekom dat Jesus die Sadduseërs in 'n hoek gedryf het . Hulle het besluit om weer te probeer en het soos een man om Jesus saamgetrek .
40022035	Een van hulle beste geleerdes vra toe vir Jesus 'n vraag . Hy wou hê Jesus moes Hom vaspraat . Daarom het hy sy vraag dubbelsinnig gestel .
40022036	" Watter opdrag is die belangrikste in die wet ? " Die Fariseër het geweet dat as Jesus sê een opdrag is belangriker as die ander , Hy die eenheid van die wet sou aantas . Sê Hy weer almal is ewe belangrik , sou sommige voel Hy tas die eer van God aan . So sou Hy God , wat die belangrikste van almal is , natuurlik beledig .
40022037	Weer het Jesus Hom nie laat vastrek nie . " ' Jy moet die Here jou God liefhê met alles wat jy is en het . ' Niks in jou lewe mag vir jou so belangrik soos God wees nie .
40022038	Hierdie opdrag staan boaan die lys .
40022039	Maar daar is 'n tweede opdrag wat langs die eerste een op die lys staan : ' Jy moet ander mense so liefhê asof hulle jy is . '
40022040	Hierdie twee opdragte vorm die pilare waarop alles rus waarvan ons in die Bybel lees . "
40022041	Die Fariseërs het daarna kajuitraad gehou , maar Jesus het nie op Hom laat wag nie . Op sy beurt vra Hy weer vir die Fariseërs 'n strikvraag :
40022042	" Wie se Seun dink julle is die Messias ? " " Dawid s'n , " sê hulle dadelik .
40022043	" Wel , as dit so is , hoe verklaar julle dan dat Dawid in een van sy psalms die Messias sy ' Here ’ noem ? Luister hier wat sê Dawid self :
40022044	' God , die Here , het vir my Here gesê : Kom sit op die spesiale ereplek hier langs My , totdat Ek al jou vyande magteloos voor jou voete laat lê . '
40022045	" Onthou , hy het dit gesê toe hy onder die inspirasie van die Heilige Gees was . Verklaar dan nou vir My : As Dawid die Messias ' Here ’ noem , hoe is dit moontlik dat Hy Dawid se seun ook nog kan wees ? "
40022046	En daar staan die Fariseërs weer met 'n mond vol tande . Nie een het geweet wat om te sê nie . Hulle het van toe af maar besluit om Hom nie weer in die openbaar iets te vra nie . Net mooi elke keer as hulle Hom probeer vasvra het , het Hy 'n gek van hulle gemaak .
40023001	Jesus draai toe na die groep mense wat naby Hom gesit het . Sy getrouste volgelinge was ook onder hulle .
40023002	" Glo My , " sê Hy , " die Joodse teoloë en Fariseërs weet presies wat daar in die wet van Moses geskryf staan . Al wat hulle heeldag doen , is om die wet te lees .
40023003	Julle kan gerus maar luister na wat hulle oor die wet van Moses sê en dan ook so leef . Maar oppas ! Moet net nie doen wat hulle doen nie . Wat hulle sê en wat hulle doen , is twee verskillende dinge . Hulle woorde en hulle dade verskil soos dag en nag .
40023004	" Hulle skryf boeke vol streng godsdienstige reëls en stop dit dan in julle hande met die woorde : Doen dit ! In hulle eie lewe doen hulle egter nie eens wat op die eerste bladsy staan nie .
40023005	Al wat vir hulle tel , is wat mense van hulle dink . Dit maak nie saak wat God van hulle dink nie , net solank die mense vir hulle hande klap . Hulle koop die grootste Bybels , bid die langste en sing die hardste in die kerk . Hulle probeer ook so vroom lyk dat 'n mens hulle dadelik tussen duisend ander mense sal uitken .
40023006	In die kerk hoef julle nie na hulle te soek nie . Julle sal hulle op daardie sitplekke kry waar niemand hulle kan miskyk nie .
40023007	En dit is vir hulle tog te lekker om in die winkels eerbiedig deur die mense gegroet te word met : ' Goeiemôre , liewe Dominee , ' of watter titel hulle ook al belangrik laat voel . "
40023008	" Wees gewaarsku , julle almal wat My volg ! Moenie toelaat dat mense dit aan julle doen nie . Moenie dat hulle julle so op 'n verhogie sit met 'n gedominee hier of 'n gepastoor daar nie . Onthou , julle is net belangrik omdat Jesus by wie julle alles gehoor het , belangrik is . Laat al die lof en eer maar na Hom toe gaan . Vir julle moet dit genoeg wees om mekaar se broers en susters genoem te word . Christene is mos deel van God se familie .
40023009	" Daarom moet julle selfs hier op aarde julle hemelse Vader se gesag bo alles erken , selfs bo die gesag van julle aardse pa .
40023010	" Oppas daarvoor dat mense na julle begin opsien as ' supergelowiges ' omdat julle meer weet of meer ervare as hulle in die godsdienstige dinge is . Daar is net Een na wie opgesien mag word , en dit is Christus .
40023011	" Die reël wat elke gelowige moet onthou , is : onder God se kinders is die een wat die ander dien die belangrikste .
40023012	Dit beteken dat God die een wat gedurig die belangrikste wil wees en oor ander baas wil speel , heel agter in die ry sal laat staan . Die een wat egter ander dien sonder om gedurig te wonder hoe belangrik dit alles hom gaan maak , sal van God self die ereplek voor in die ry kry . "
40023013	" Luister , Fariseërs , godsdienstige leiers , julle wat mense so mislei , julle kan maar uit vrees vir God begin bewe . Julle beroof die mense van die kans om naby God te wees en Hom te dien . Julle self weet nie hoe dit voel nie en daarom gun julle dit ook vir niemand anders nie .
40023015	" Ek sê weer , julle kan maar begin bewe ! Julle ry halfpad om die wêreld om een persoon te oortuig dat hy die Joodse godsdiens moet aanneem . En as hy dit doen , wat maak julle dan ? Dan maak julle hom soos wat julle self is . En daarmee help julle die arme man die afgrond in , reguit die hel in .
40023016	" Ja-nee , julle is in die moeilikheid by God . Julle vertel vir almal dat julle net die mense is om hulle geestelik op die regte pad te lei .
40023017	Tog is julle so blind soos molle . Kyk net wat doen julle : julle sê vir mense dat as hulle iets beloof met hulle vingers gekruis , hulle nie hulle belofte hoef na te kom nie .
40023018	Maar beloof hulle iets met hulle hand op die Bybel , moet hulle dit ernstig bedoel .
40023019	Wat 'n klomp onsin ! Is daar nou skielik baie meer krag in die buiteblad van die Bybel as in julle gekruiste vingers ?
40023020	" Julle sê ook : ' As iemand plegtig belowe dat hy iets sal doen , hoef hy nie sy woord te hou nie . As hy egter dieselfde ding beloof , maar dit op 'n stuk papier ook skryf , mag hy nie sy woord breek nie . ' Kry julle nie skaam nie ? Wat dink julle is die belangrikste : Julle woorde of die stuk papier ?
40023021	Antwoord vir My net dié vraag : Hoe kan gekruiste vingers , 'n stuk papier of die buiteblad van die Bybel nou 'n belofte maak of breek ? 'n Belofte is mos 'n belofte ! God steur Hom nie aan al hierdie dinge soos vingers of papier nie ; vir Hom is 'n belofte 'n belofte wat nie gebreek mag word nie . Dit maak nie saak hoe die belofte gemaak is nie .
40023022	
40023023	" Ek waarsku julle , Fariseërs en Joodse teoloë . Julle is pynlik presies oor hoe julle kerk hou en julle werk julle tiendes tot op die laaste sent uit . Maar as dinge gedoen moet word wat regtig vir God saak maak , skitter julle in julle afwesigheid . Ek praat van dinge soos om vir almal 'n regverdige kans te gee ; of dat julle so vir mense omgee dat julle hulle graag wil help ; of dat mense weet dat hulle julle kan vertrou . Ek sê nou nie die ander dinge wat julle doen , is noodwendig verkeerd nie . Maar dit is niks werd as julle nie ook die dinge doen wat regtig vir God saak maak nie .
40023024	" Maar nou het julle van die godsdiens iets gemaak wat dit nie is nie . Julle het alles deurmekaargekrap . Wat belangrik is , het julle onbelangrik gemaak , en wat onbelangrik is , het julle belangrik gemaak . Julle is regtig soos mense wat vreeslik oor 'n sent baklei , maar julle nie aan 100 rand steur nie .
40023025	" Sowaar , julle is soos iemand wat die buitekant van 'n skottel silwerskoon maak , maar dit binne-in net so vuil los . Dit is vir julle baie belangrik hoe mense van buite lyk . Hoe hulle egter van binne lyk , pla julle glad nie . Hulle kan selfs maar vol haat en allerhande ander lelike dinge wees , dit maak nie saak nie .
40023026	Fariseërs , maak tog asseblief julle oë oop ! Sorg eers dat die binnekant mooi skoon is . Dan sal die skottel weer gebruik kan word . "
40023027	" Julle is regtig op die verkeerde pad . Julle is soos grafte wat bo-op netjies versorg is . Die grafsteen is mooi en die blomme op die graf is te pragtig . Maar binne-in die graf self is daar net 'n klomp dooie bene . Wat 'n kontras !
40023028	Grafte laat My aan julle dink . As 'n mens na julle kyk , lyk julle soos engeltjies . Maar as 'n mens 'n bietjie dieper kyk , lyk die prentjie anders : dan sien jy huigelaars en mense wat hulle glad nie aan God se wil steur nie . "
40023029	" Julle rig groot grafstene op vir julle belangrike mense . Julle bou monumente vir julle helde van ouds en sit gedurig met eerbied blomme daar neer . Hieroor is julle ernstig .
40023030	Julle beweer dat as julle destyds geleef het , julle nie hierdie manne van God kwaad sou aangedoen of sou doodgemaak het soos die mense destyds gedoen het nie .
40023031	Maar julle is maar net die kinders van daardie mense wat die manne van God vermoor het . Die appel val nie ver van die boom nie . Julle voorouers het die beker halfpad met die bloed van die manne van God volgemaak .
40023032	Toe , maak julle nou maar daardie werk vir hulle klaar . Maak die beker vol !
40023033	" Julle klomp bedrieërs ! Dink julle julle sal julle uit die hel kan loslieg ?
40023034	Dink dan maar weer ! Daarom stuur Ek aanhoudend manne van God na julle toe . Hulle probeer julle op allerhande maniere op die regte pad help . En wat doen julle met hulle ? Hierdie een gryp julle en maak hom dood . Daardie een laat julle aan 'n kruis vasslaan . Ander verneder julle voor almal deur hulle by julle vergaderings uit te skel en selfs te slaan . As hulle probeer wegkom , probeer julle dit ook vir hulle so moeilik moontlik maak . Oral waar hulle gaan , is dit dieselfde storie : belediging en vervolging . Daarvoor sorg julle maar alte goed .
40023035	" Maar julle skuld hoop op . Glo My , God sal julle aankla vir elke druppel bloed van elke goeie mens wat op die grond geval het . Hy gaan julle by Abel begin aankla . Abel was mos 'n goeie mens , maar hy is doodgemaak . Een vir een sal julle na God se aanklagte moet luister tot by Sagaria , Berekja se seun . Julle het hom mos in die middel van die tempel reg voor God se oë doodgemaak .
40023036	Ek sê julle , julle is net so skuldig soos julle voorouers . God sal julle nie laat loskom nie .
40023037	" Ai , wat maak julle , mense van Jerusalem ? Julle gooi die boodskappers wat God na julle toe stuur met klippe dood . Ek wou julle so graag omhels en julle Vriend wees ; glo My , Ek wou . Ek het oor julle gevoel soos 'n hen oor haar kuikens . Maar julle wou niks weet nie . Julle het julle rug vir My gedraai . Daarom kan dit nie anders nie . Daar sal niks vir julle oorbly nie . Alles om julle gaan inmekaarstort .
40023038	Jerusalem gaan 'n spookdorp word .
40023039	" Wat kan Ek nog sê ? Ek het niks meer om vir julle te sê nie . Ons paaie sal nie weer op hierdie manier kruis nie , in elk geval nie voor die dag waarop julle sal erken en sal moet uitroep nie : ' God is baie goed vir Hom wat op die gesag van die Here kom . ' "
40024001	Daarna is Jesus-hulle daar weg . Terwyl hulle so by die tempel verbystap , praat sy dissipels oor hoe mooi en massief die gebou is .
40024002	Jesus sê toe : " Ja-nee , dit is darem 'n groot en pragtige gebou . Maar Ek het slegte nuus . Hierdie gebou gaan een van die dae tot op die grond toe afgebreek word . Daar sal nie 'n baksteen wees wat op sy regte plek gelos gaan word nie . "
40024003	Terwyl hulle in die Olyfberg se rigting stap , vra Jesus se dissipels Hom : " Wat sal die teken wees dat ons kan weet : die einde is hier ; maak gereed , die Messias is finaal op pad ? "
40024004	" Wees versigtig vir mense wat allerhande stories hieroor gaan versin , " sê Jesus toe vir hulle .
40024005	" Sulke mense sal sommer skielik van êrens af kom en vir almal vertel dat dié een of daardie een die eintlike Messias is . En hulle sal dit regkry om baie mense te flous . Moenie sê Ek het julle nie gewaarsku nie .
40024006	" Aan mense wat mekaar wil uitwis , sal daar ook nie 'n einde kom nie . Julle sal nie net die nuus kry van die mense wat oorlog maak nie . Dit sal so naby aan julle kom dat julle die mense self sal kan hoor veg . Moenie dan paniekerig word nie . Hierdie dinge gaan gebeur , maar dit is nog nie die teken dat die einde daar is nie .
40024007	Nasies sal mekaar met geweld probeer oorheers en die een heerser sal van die ander heerser ontslae probeer raak . Soos vroeër sal daar ook tye wees dat kos baie skaars gaan raak en op baie plekke sal daar aardbewings wees .
40024008	Hierdie dinge sal oor en oor gebeur . Dit is egter niks in vergelyking met wat gaan kom nie . Hierdie dinge moet julle maar net waarsku om gereed te wees vir wat voorlê . Julle gaan baie swaarkry net omdat julle Christene is .
40024009	Die ongelowiges gaan julle haat met 'n vurige haat . Hulle gaan lekkerkry om te sien hoe julle ter wille van My gemartel en selfs doodgemaak word .
40024010	Dit sal ook al hoe meer uit die mode raak om kerk toe te gaan en 'n Christen te wees . Wat egter hoog in die mode sal wees , is om mekaar om elke hoek en draai te bedrieg en niks vir mekaar oor te hê nie .
40024011	Daar sal ook baie mense kom wat hoog en laag sal sweer dat hulle boodskappers van God is . Hulle is natuurlik skaamtelose bedrieërs . Die ergste is dat daar mense sal wees wat hulle gaan glo .
40024012	" Liefde gaan baie skaars word , want mense sal hulle nie meer steur aan wat God wil hê nie . Julle moet egter nooit God se hand los nie , nooit nie !
40024013	" So kan julle seker wees dat julle vir ewig saam met Hom sal leef ; daarvoor sal Hy self sorg . Een ding is egter seker . Al hierdie haat en vyandskap sal die boodskap van God in hierdie wêreld nie kan stilmaak nie .
40024014	Die goeie nuus van God moet en sal uitkom vir almal om te hoor . Oor die hele wêreld sal dit weergalm . Dit sal by elke nasie uitkom . " Dan sal die einde van hierdie wêreld kom . Dit sal natuurlik 'n nuwe begin vir elke gelowige beteken . "
40024015	" As julle in die tempel daardie veragtelike ' ding ' sien staan wat alles net wil vernietig , moet julle vinnig padgee . Die ' ding ' is so veragtelik dat Ek nie eens sy naam wil noem nie . Die profeet Daniël het oor hierdie ' ding ' geskryf . As julle lees wat hy geskryf het , sal julle verstaan wat Ek bedoel .
40024016	" As julle in daardie stadium in die omgewing van Jerusalem is , moet julle so gou moontlik in die heuwels gaan wegkruip .
40024017	As jy op jou stoep sit , moenie eers weer in die huis ingaan om enigiets te gaan haal nie .
40024018	As jy op die lande werk , moenie eers mooi gaan aantrek nie ; maak net dat jy wegkom .
40024019	Ek kry veral vroue jammer wat dan babas verwag of klein babatjies het . Hulle gaan swaarkry !
40024020	Vra God dat julle nie in die koue van die winter of op die sabbat hoef te vlug nie .
40024021	Julle wêreld gaan heeltemal deurmekaargekrap word . Mense sal swaarkry soos nog nooit tevore nie .
40024022	En as hulle kan uithou tot die einde , sal dit net-net wees . Gelukkig sal God die einde op die regte tyd laat kom , anders sal niemand dit haal nie .
40024023	" As iemand julle dan wil wysmaak dat dit die Christus is wat kom , lag hom uit . Moenie 'n woord glo wat hy sê nie .
40024024	Daar sal mense kom wat sal voorgee dat hulle die ware Messias is . Hulle gaan almal probeer oortuig dat hulle manne van God is . Dit gaan ook nie net by praat bly nie . O nee ! Glo My , hulle gaan sulke wonderlike dinge doen dat mense beïndruk om hulle gaan saamdrom . Hulle sal dit selfs regkry om God se mense 'n rat voor die oë te draai . Maar oppas , dit alles is leuens .
40024025	Ek waarsku julle nou voor die tyd . Moenie dat julle deur hulle op loop gesit word nie .
40024026	As die mense dus opgewonde skreeu : ' Kom , Christus is daar buite die stad op 'n verlate plek , ' moenie julle daaraan steur nie ; moenie eens moeite doen om te gaan nie . Of as hulle julle roep : ' Kom gou , Hy kruip hier in die hart van die stad weg , ' glimlag net vir hulle en gaan julle gang .
40024027	Die Seun van God sal nie skelm of in die geheim kom en iewers wegkruip sodat mense Hom moet gaan soek nie . Wees verseker : wanneer Hy kom , sal almal , en Ek bedoel almal , dit weet . Julle het mos al gesien hoe die weerlig in die nag ver op die horison slaan en 'n mens dan alles vir daardie oomblik helder kan sien . So helder en duidelik sal almal die Seun ook sien wanneer Hy kom . Moenie julle laat kul deur die baie mense wat agter hierdie bedrieërs aanloop nie . Waar baie mense saamdrom , kry jy nie noodwendig die waarheid nie .
40024028	Immers , aasvoëls kom ook in groot troppe rondom vrot vleis bymekaar . "
40024029	" Daardie swaarkry sal skaars verby wees of die son sal skielik dowwer word , en die maan sal glad nie meer opkom nie . Die sterre sal uit die hemel val en die natuurwette wat die skepping beheer , sal hulle krag verloor .
40024030	Hierdie dinge is die teken waarvoor julle moet wag . Dan sal die Seun soos 'n weerligstraal kom . Wanneer dit gebeur , sal mense wat hulle nie aan God wou steur nie oral openlik in trane uitbars . Wanneer hulle die wonderlike glans en krag van die Seun sien , gaan hulle hartverskeurend huil en uitskreeu : ' Wat het ons besiel om nie te luister nie , wat het ons aangevang ! '
40024031	Terselfdertyd sal die Seun se hemelse helpers al God se mense oor die hele wêreld gaan haal en na Hom toe bring .
40024032	" Julle het gevra wanneer die Seun gaan kom . Luister na hierdie voorbeeld uit die natuur : Hoe weet 'n boer die somer is naby ? Hy kyk na die vrugtebome . As hulle begin blaartjies en blommetjies maak , weet hy dat die somer op hande is .
40024033	Net so moet al hierdie dinge waarvan Ek nou gepraat het , vir julle die blaartjies en blommetjies wees wat sê dat die Seun op pad is .
40024034	" Luister mooi . Wat Ek hier sê , is vir julle bedoel . In julle leeftyd sal hierdie dinge al begin gebeur . Moenie dink dit is blote praatjies nie .
40024035	Julle dink die aarde en die hemel staan vas , maar Ek sê vir julle dat my woorde 100 maal vaster staan .
40024036	" As julle na alles wat Ek gesê het nog nie tevrede is nie , maar die presiese uur , minuut en sekonde van die wederkoms wil weet , moet Ek julle teleurstel . Niemand weet wanneer die wederkoms gaan plaasvind nie , nie eens Ek nie . God en net Hy alleen sal daaroor besluit .
40024037	" Maar laat Ek julle ten minste nog 'n voorbeeld gee . Miskien help dit . Julle almal ken die verhaal van Noag .
40024038	Terwyl Noag aan die ark geswoeg het , het die ander mense doodnormaal geleef asof niks gaan gebeur nie . Hulle het hulle aan niks anders gesteur as aan die alledaagse dinge soos wat daar te ete is of wie met wie trou nie . As jy na hulle gekyk het , het dit gelyk asof daar geen probleme was nie . Toe klim Noag in die ark , en dit het hulle ook nie beïndruk nie .
40024039	Hulle het net gestaan en wonder waarom Noag nou so iets doen . Toe begin die reën val en val . Alles spoel later weg ; hulle huise , diere en uiteindelik ook hulle self . Die koms van die Seun sal mense wat voortgaan asof niks gaan gebeur nie , ook so verras .
40024040	Twee mans sal op dieselfde land werk — die een sal gereed wees vir die Seun se koms en die ander een nie . Daarom sal Jesus die een saamneem en die ander een los .
40024041	Net so sal twee vroue saam in die kombuis werk — Jesus sal die een kom haal en die ander een los .
40024042	Sorg dat jy die een is wat reg is sodat die Here jou saamneem wanneer Hy kom .
40024043	" Dit beteken dat julle altyd gereed moet wees . Julle vra hoekom . Weet die eienaar van 'n huis miskien wanneer 'n dief by hom gaan inbreek ? Natuurlik nie , want dan sou hy hom mos kon voorlê en keer dat hy inbreek . Dan sou daar nie so iets soos diefstal gewees het nie . Maar dit gebeur nie so nie . Die dief kom wanneer die eienaar dit nie verwag nie .
40024044	Net so sal dit gaan met die koms van die Here . Daarom moet julle maar altyd gereed wees . Dit is nie presies seker wanneer die Seun gaan kom nie , maar wanneer dit gebeur , moet julle reg wees .
40024045	" Laat Ek vir julle nog 'n voorbeeld gee . Watter soort werker sal 'n voorman van 'n fabriek gewoonlik die graagste oor die ander wil aanstel ?
40024046	Dit is die persoon wat hard werk , of die voorman daar is om dit te sien of nie . Hy weet wat om te doen en doen dit .
40024047	So 'n werker sal goed beloon word . Uiteindelik sal hy oor die hele fabriek aangestel word .
40024048	'n Werker wat egter nooit gaan vorder nie , is die hopelose een wat net die hele tyd die voorman dophou . As die voorman wegkyk , hou hy op werk . As die voorman lank weggaan , maak hy nog meer droog ,
40024049	drink selfs in werkstyd en pla die hele tyd die ander werkers in hulle werk .
40024050	Daardie werker gaan ontnugter word . Op 'n dag , as hy so dronk daar sit en die ander pla , gaan die voorman instap . Dit sal natuurlik wees wanneer hy dit die minste verwag .
40024051	Dan gaan die poppe behoorlik dans . Daardie werker gaan alles verloor wat hy gehad het . Wanneer die Here weer kom en Hy kry mense so onvoorbereid soos daardie hopelose werker , is daar vir hulle geen hoop meer oor nie . Die hel is hulle voorland . Daar sal hulle krul van die pyn en skreeu van smart . "
40025001	Jesus vertel toe vir hulle nog 'n verhaal oor hoe dit in God se nuwe wêreld gaan wees : “ Daar was tien jongmeisies wat 'n troue wou bywoon . Soos die gewoonte is , het hulle hulle lampe gevat en die bruidegom langs die pad gaan inwag . Hy moes sy bruid deur die loop van die aand by haar huis gaan haal . Niemand het egter die presiese tyd geweet wanneer die bruidegom en sy vriende sou kom nie . Hulle was nog by sy huis besig om partytjie te hou . Die helfte van die meisies was slim genoeg om ekstra lampolie saam te vat , ingeval die bruidegom nie gou kom nie .
40025002	
40025003	
40025004	
40025005	" Dit was toe ook so . Die bruidegom het nie gou gekom nie . Hulle het gewag en gewag . Later het hulle vaak begin word en aan die slaap geraak .
40025006	In die middel van die nag skree iemand skielik : ' Word wakker ; die bruidegom kom ! Gaan verwelkom hom ! '
40025007	Die jong-meisies vlieg toe vinnig op en begin hulle lampe regkry . Op daardie oomblik het die vyf wat nie ekstra olie saamgebring het nie , hulle fout agtergekom . Hulle lampe het intussen doodgegaan omdat hulle olie op was . So kon hulle nie die bruidegom gaan verwelkom nie . Dit sou 'n belediging vir hom wees .
40025008	Hulle bedel toe olie by die vyf wat slim genoeg was om ekstra olie saam te bring .
40025009	Maar die slimmes sê : ' Ons is vreeslik jammer , maar ons kan nie vir julle van ons olie gee nie . Daar is te min vir ons almal . Gaan koop gou vir julle . ' Die vyf is toe daar weg , maar helaas , die bruidegom was vinniger as hulle .
40025010	Terwyl hulle weg was , kom hy toe daar aan . Almal wat met hulle lampe gereed gestaan het , het hom vriendelik verwelkom . Die deur is toegemaak en die onthaal het begin .
40025011	" Later daardie aand kom die ander vyf uiteindelik daar aan . Maar die deur was klaar toe . Hulle het probeer roep : ' Meneer , Meneer , maak die deur vir ons oop ! '
40025012	Maar die bruidegom sê vir hulle : ' Julle kan nie my vriende wees nie . Julle het my dan nie kom verwelkom nie . '
40025013	" Julle moet nie dieselfde fout maak as hierdie vyf wat nie gereed was nie . " Wees altyd gereed vir die koms van die Here . Hierdie waarskuwing is belangrik omdat ons nie presies weet wanneer Hy gaan kom nie . Dit bly 'n verrassing . "
40025014	" Daar is nog 'n ander verhaal ook waaruit julle iets oor die koninkryk van God kan leer . 'n Ryk man moes vir 'n lang tyd weggaan . Hy roep toe al sy werkers bymekaar . ' Julle moet asseblief na my goed kyk terwyl ek weg is , ' sê hy en deel sy goed onder hulle uit .
40025015	Aan die een het hy vyf bondels geld gegee ; aan die ander een twee , en aan nog een net een bondel . Hy het hulle goed geken en geweet wat om vir elkeen te gee . Daarna is die ryk man daar weg .
40025016	" Dadelik , sonder om op hom te laat wag , het die een met sy vyf bondels geld daarmee aan die werk gespring . Die geld het geleidelik vermeerder en tien bondels geld geword .
40025017	Die een wat twee bondels gekry het , het net so goed gevaar ; hy het ook sy geld verdubbel .
40025018	Maar met die derde een het dit nie so goed gegaan nie . Hy het ook aan die werk gespring , maar nie soos die ander nie . Hy het 'n gat gaan grawe . Daar het hy die bondel geld wat hy gekry het mooi gaan wegsteek .
40025019	" Intussen het die dae verbygegaan en maande geword . Uiteindelik , na 'n lang tyd , kom die ryk man weer daar aan . Hy roep toe die werkers en wou weet wat elkeen met sy geld gedoen het .
40025020	Die een wat die vyf bondels gekry het , sit trots sy tien bondels op die tafel neer : ' Meneer , hier is die vyf bondels wat u my gegee het . En kyk , hier is nog vyf bondels wat ek daarmee gemaak het . '
40025021	Die ryk man prys hom toe : ' Uitstekend ! Jy is regtig 'n goeie werker op wie 'n mens kan staatmaak . Jy het eintlik maar net 'n bietjie geld gehad om na te kyk , maar jy het dit goed gedoen . Eendag sal ek vir jou baie meer gee om na te kyk . Kom , wees saam met my bly , want jy is 'n ware vriend . '
40025022	" Toe is dit die man wat twee bondels gekry het se beurt . Trots sit hy sy vier bondels voor die ryk man neer . ' Meneer , ' sê hy , ' hier is die twee bondels wat u my gegee het en hier is nog twee wat ek verdien het . '
40025023	Die ryk man sê toe presies dieselfde vir hom as vir die vorige werker .
40025024	" Daarna is dit die man met die een bondel se beurt . ' Meneer , ' begin hy , ' ek ken u goed . Ek weet u is baie streng en hou nie van foute nie . U verwag baie van ons en wil altyd net ons beste hê .
40025025	Ek was so bang dat ek u gaan teleurstel of dalk 'n fout gaan maak . Toe begrawe ek maar u bondel geld veilig in 'n gat . Daar kon dit niks oorkom nie . Kyk , hier is dit veilig terug . '
40025026	Die ryk man antwoord toe : ' Jy is nou regtig 'n hopelose werker , 'n nikswerd ! Jy weet ek is streng en verwag net die beste van julle .
40025027	Kon jy nie my geld in 'n bank gesit het nie ? Dan kon ek ten minste rente op die geld gekry het .
40025028	Vat hierdie bondel geld hier weg en gee dit vir die werker met die tien bondels . Hy weet wat om daarmee te doen .
40025029	Hy wat bereid is om te werk met wat hy het , sal nog meer kry . Wie egter agter allerhande verskonings wegkruip en nie skouer aan die wiel wil sit met wat hulle het nie , sal uiteindelik ook die bietjie verloor wat hulle het .
40025030	Gooi hierdie betreurenswaardige werker hier uit . Hy hoort nie tussen ons nie . Hy hoort in die hel waar mense op hulle tande kners van pyn en huil van smart . "
40025031	" Wanneer die Seun van God kom , sal almal sien hoe belangrik Hy is . Al sy engele sal saam met Hom kom . Hy sal op die troon gaan sit waar net die belangrikste Een , die Koning self , mag sit .
40025032	Dan sal al die mense voor Hom bymekaargebring word . Hy sal die mense in twee groepe verdeel , soos 'n skaapwagter bokke en skape van mekaar skei .
40025033	Hy sal die een groep regs van Hom laat staan en die ander groep aan sy linkerkant .
40025034	" Die Koning sal dan na die mense regs van Hom draai . ' Staan nader , want my Vader is baie tevrede met julle . Heel van die begin af het Hy die hemel vir mense soos julle reggemaak . Hy wil hê dat julle dit saam met Hom moet kom geniet . Maar weet julle waarom God so tevrede met julle is ?
40025035	Laat Ek julle vertel . Ek het niks gehad om te eet nie , maar julle het My kos gegee . Toe Ek dors was , was julle daar met 'n glas water . Toe Ek nog vir julle 'n onbekende was , het julle My al in julle huise verwelkom en selfs slaapplek gegee .
40025036	Julle het vir My klere gegee toe Ek niks gehad het om aan te trek nie . Op my siekbed het julle My geduldig versorg . Toe Ek in die tronk beland het , het julle julle nie vir My geskaam nie , maar vir My kom kuier . '
40025037	" Die mense wat reg gelewe het , onderbreek Hom : ' Here , wag so 'n bietjie . Waarvan praat U ?
40025038	Wanneer het ons U kos gegee toe U honger was of 'n glas water toe U dors was ? Ons kan nie onthou dat ons ooit vir U klere of blyplek gegee het nie . Help ons , asseblief , ons verstaan nie mooi nie .
40025039	Wanneer was U siek of in die tronk en het ons U gehelp ? '
40025040	" Die Koning op die troon antwoord : ' Wil julle regtig weet wanneer julle hierdie dinge vir My gedoen het ? Luister dan goed : elke glas water of stukkie brood wat julle aan 'n broer van My gegee het , het julle eintlik aan My gegee . Wie my vriende help , al is hulle hoe onbelangrik , help My . '
40025041	" Die Koning sal dan na die groep aan sy linkerkant draai . ' Trap ! Weg voor My ! God wil niks met julle te doen hê nie ! Die hel wag vir julle . God het dit spesiaal reggemaak vir die duiwel en al sy helpers . Wil julle weet waarom ?
40025042	Toe Ek so gesmag het na 'n stukkie brood , wou julle nie eens vir My 'n krummeltjie gee nie . Julle wou My nie 'n druppel water gee toe Ek dors was nie .
40025043	Julle wou My nie in julle huise ontvang toe Ek vir julle nog vreemd was nie . Klere wou julle nie vir My gee nie , selfs toe Ek nie 'n draad klere gehad het om aan te trek nie . So kan Ek aanhou . Ek was siek en in die tronk , maar julle het niks tyd vir My oorgehad nie . '
40025044	" Vinnig vra hulle : ' Here , ons verstaan nie wat U bedoel nie . Sê vir ons , wanneer het al hierdie dinge gebeur ? Gee vir ons een voorbeeld van wanneer U honger of dors of kaal of siek of in die tronk was of waar U vreemd en alleen tussen ons was en ons U nie wou help nie . '
40025045	" Hy sê : ' Luister nou mooi . As julle een van my vriende , al lyk hy vir julle ook hoe onbelangrik , met 'n glas water of 'n stukkie brood of 'n besoek in nood gehelp het , het julle My so gehelp . Ek herhaal , wie my vriende help , help My . '
40025046	" Al hierdie mense wat so verkeerd lewe , sal gestraf word . En die hel sal nie speletjies wees nie en vir altyd duur . Maar die mense wat reg lewe , sal vir ewig saam met God leef . "
40026001	Daarmee het Jesus vir hulle gesê wat Hy wou sê . Hy begin toe met die dissipels praat oor die paasfees wat nader kom :
40026002	" Julle weet natuurlik dat dit oor twee dae paasfees is . Dit gaan 'n paasfees wees om te onthou , want Ek gaan verraai en gekruisig word . "
40026003	Juis toe het al die belangrikste Joodse leiers in die huis van die hoëpriester Kajafas bymekaargekom .
40026004	Hulle het allerhande planne beraam om Jesus dood te maak , maar hulle moes eers 'n rede kry om Hom te vang .
40026005	Hulle wou Hom egter nie vang terwyl die paasfees aan die gang was nie . " Ons wil niks waag en dalk 'n opstand onder die mense by die fees veroorsaak nie , " het hulle gemeen .
40026006	Terwyl die Joodse leiers met hierdie wraakplanne besig was , was Jesus juis in Betanië . Hy het by Simon , wat eers melaats was , gebly . Jesus-hulle was besig om te eet . 'n Vrou kom toe na Hom toe met 'n fles duur olie . Die olie was soos parfuum . Sy skud die hele fles olie oor Hom uit .
40026007	
40026008	Toe die ander aan die tafel sien wat sy besig was om te doen , was hulle sommer baie omgekrap . " Hou op ! Jy mors die goed , " roep hulle uit .
40026009	" Ons kon dit vir baie geld verkoop het . Dink net hoeveel arm mense ons daarmee kon gehelp het . "
40026010	Toe Jesus sien hoe hulle reageer , sê Hy : " Waarom kraak julle die vrou so af ? Wat sy vir My gedoen het , beteken vir My baie .
40026011	Onthou een ding : julle kan later die armes help , want daar sal altyd arm mense wees . Maar Ek gaan nie altyd by julle wees nie .
40026012	Sy het hierdie geurige olie oor my liggaam gegooi terwyl Ek nog hier by julle is . Hierdie liggaam gaan binnekort in die graf lê .
40026013	Daarom kan julle seker wees dat Christene nooit sal vergeet wat sy vandag gedoen het nie . Waar mense in die toekoms ook al oor My gaan praat , sal hulle oor haar ook praat . En hulle sal dit graag doen . "
40026014	Omtrent in hierdie tyd is Judas Iskariot , 'n dissipel , skelm na die leiers van die priesters toe .
40026015	" Ek kan vir julle gaan wys waar Jesus is . Wat is dit vir julle werd ? " " Ons sal vir jou 30 stukke silwer gee , " kom die antwoord .
40026016	Van toe af het Judas net die regte oomblik gesoek om Jesus te verraai .
40026017	Op die eerste dag van die fees waarop hulle teruggedink het aan die ongesuurde brood in Egipte , kom Jesus se dissipels na Hom toe . " Waar moet ons die paasete gaan voorberei ? " vra hulle .
40026018	Hy antwoord hulle : " Gaan in die stad na so-en-so toe . Sê dan vir hom : ' Jesus sê : My tyd word nou min . Ek en my dissipels sou graag hier by jou aan huis die paasete wou eet . ' "
40026019	Jesus se volgelinge is daar weg en het alles presies so gaan doen .
40026020	Teen sononder het die paasete begin . Jesus en al twaalf sy getrouste volgelinge was daar .
40026021	Terwyl hulle nog so sit en eet , sê Jesus : " Ek het 'n belangrike ding om vir julle te sê : een van julle wat hier sit , gaan My in die rug steek . "
40026022	Toe hulle dit hoor , was hulle baie hartseer en hulle oorval Jesus met vrae . " Dit is seker darem nie ek nie , nie waar nie , Here ? " wou elkeen weet .
40026023	Jesus sê toe : " Kyk maar , die verraaier is die een wat sy hand ook in die bak insteek om kos te vat wanneer Ek dit doen .
40026024	Ja-nee , aan die een kant is dit nodig dat die Seun van God sterf . Die Skrif skryf daarvan . So is dit bestem . " Maar aan die ander kant bly die verraaier 'n verraaier . Hy verraai immers die Seun van die mens . Arme hy ! Dit sou vir hom beter gewees het as hy nooit gebore was nie . "
40026025	Judas , die een wat al klaar besluit het om teen Jesus te draai , vra toe ook so ewe : " Dit is tog sekerlik nie ek nie , nè , Rabbi ? "
40026026	" Net so ! " antwoord Jesus hom . Terwyl die ete aan die gang was , vat Jesus 'n stuk brood . Nadat Hy vir God dankie gesê het vir die brood , breek Hy dit in stukke en gee dit vir sy dissipels . " Vat dit en eet dit , " sê Hy . " Dit is my liggaam . "
40026027	Toe vat Hy die beker met die wyn . Weer sê Hy vir God dankie daarvoor en gee dit vir sy dissipels om te drink . " Drink dit , almal van julle .
40026028	Dit is my bloed wat gaan vloei . Dit beteken dat baie mense se sondes as gevolg daarvan vergewe sal word . Maar dit beteken ook dat baie mense in 'n nuwe verhouding tot God sal kan staan .
40026029	" Luister : Ek sal eers weer so saam met julle wyn sit en drink wanneer ons die nuwe , hemelse wyn saam aan die tafel van my Vader in die hemel drink . "
40026030	Toe die note wegsterf van die lofsang wat hulle gesing het , is hulle saam Olyfberg toe .
40026031	Jesus het verder gepraat : " Nog vannag gaan julle almal die rug vir My draai en maak of julle My nie ken nie . Die Skrif sê mos : ' Ek sal die skaapwagter platslaan en sy skape sal in alle rigtings weghardloop . '
40026032	" Maar Ek sal uit die dood opgewek word . Dan sal Ek Galilea toe gaan . Julle sal agter My aankom . "
40026033	Petrus kon dit nie meer hou nie : " Al hardloop almal weg en maak of hulle U nie ken nie , hoef U nie bekommerd te wees nie . Ek sal dit nooit doen nie . "
40026034	" Petrus , " sê Jesus , " hoor wat Ek vir jou sê : vannag nog , voor die haan moet kraai , sal jy drie maal ontken dat jy ooit iets met My te doen gehad het . "
40026035	" Nooit nie ! " ontken Petrus heftig . " Ek sal U nooit in die steek laat nie , al maak hulle my dood ! " Al die ander dissipels het presies dieselfde gesê .
40026036	Van daar af is hulle Getsemane toe . Dit was 'n plek net buite Jerusalem waar mense graag onder die bome uitgekamp het . Daar aangekom , sê Jesus vir sy volgelinge : " Wag julle hier . Ek gaan bid . "
40026037	Hy het net Petrus en Sebedeus se twee seuns saam met Hom gevat .
40026038	Jesus het bedruk gevoel en sê toe vir die drie saam met Hom : " Ek voel doodsbenoud . Wag julle hier . Kyk dat niemand ons hier verras nie . "
40026039	Hy het 'n paar treë verder gaan kniel . Met sy gesig tot teen die grond gebuig , begin Hy bid : " My Vader , is daar enige kans dat Ek die pad wat vir My voorlê nie hoef te loop nie ? Is daar 'n uitweg ? Maar Ek probeer nie allerhande planne maak nie . Maak U die planne , asseblief ! Doen wat U wil . "
40026040	Jesus se dissipels het egter aan die slaap geraak . Hy maak Petrus toe wakker : " Wat gaan aan ? Het jy dit nie eens in jou om 'n klein rukkie saam met My wakker te bly nie ?
40026041	Vra God om julle te help om nie verkeerde dinge te wil doen nie . Ek weet julle sê julle wil graag die regte dinge doen , maar dit gebeur nie altyd so nie , nie waar nie ? Wees daarom altyd op en wakker . "
40026042	'n Tweede maal het Jesus gaan bid : " My Vader , as daar nie vir My 'n uitweg is nie , laat dan gebeur wat moet gebeur ! "
40026043	Weer kry Jesus die drie vas aan die slaap . Hulle kon eenvoudig nie hulle oë oophou nie .
40026044	Hierdie keer het Hy hulle gelos . 'n Derde keer het Jesus gaan kniel en dieselfde gebed gebid .
40026045	Toe Hy klaar was , maak Hy die drie weer wakker : " Julle slaap lekker , nè ? So asof julle al die tyd in die wêreld het om te rus ! Ek het nie meer soveel tyd oor nie . Daardie spul ongehoorsame Jode gaan My netnou kom vang .
40026046	Kom , laat ons gaan . My verraaier is op pad . "
40026047	Jesus se woorde was nog nie koud nie of Judas , een van sy twaalf getrouste volgelinge , daag daar op . Hy was nie alleen nie . Saam met hom was 'n hele bende polisiemanne met wapens en al . Die Joodse leiers het hulle natuurlik gestuur .
40026048	Om seker te maak dat hulle nie die verkeerde een vang nie , het Judas met hulle 'n spesiale teken afgespreek : " Die een wat ek met 'n soen op die wang groet , dit is Hy . Sorg dat julle Hom in die hande kry . "
40026049	Daar aangekom , stap Judas na Jesus toe : " Goeienaand , Rabbi . Hoe gaan dit ? " en hy soen Hom toe op die wang .
40026050	Jesus antwoord hom : " Lewer jy 'n vriend só oor ? " Die spul polisiemanne het nie op hulle laat wag nie . Hulle was blitsvinnig op Jesus en het Hom geboei .
40026051	Een van Jesus se vriende pluk toe sy swaard uit . Net daar kap hy 'n veiligheidsman wat vir die hoëpriester gewerk het , se oor morsaf .
40026052	Vinnig keer Jesus hom : " Bêre jou swaard , man . As jy met 'n swaard wil baklei , gaan jou vyand jou netnou met sy swaard doodsteek . Los dit !
40026053	Sê My liewer , hoe het jy My leer ken ? Dink jy nie Ek kan my Vader vra om te kom help as Ek wil nie ? Ek sê jou , twaalf groot groepe engele — selfs meer as Ek wil — staan slaggereed ; reg om te kom help as dit moet .
40026054	Maar as Ek hulle nou roep , kan die Skrif mos nie vervul word wat sê wat met My moet gebeur nie . "
40026055	Jesus draai daarop na die klomp polisiemanne en vra : " Vir wat is julle tot die tande toe gewapen ? Dink julle julle kom die een of ander terroris vang ? Dag vir dag het Ek daar in die tempel gesit en vir julle gepreek . Tog het julle My nie kom vang nie . Nou skielik duik julle hier in die nag op met wapens en al !
40026056	Maar dit verbaas My nie , want dit waaroor die profete lank terug geskryf het , gebeur nou hier voor ons almal se oë . " Terwyl Hy so praat , het sy dissipels gemaak dat hulle wegkom .
40026057	Hulle het Jesus daarna na die hoëpriester , Kajafas , toe gevat . Al die Joodse leiers het klaar daar gesit en wag .
40026058	Petrus het hulle op 'n veilige afstand gevolg tot by daardie huis . Daar het hy tussen die werksmense in die agterplaas gaan sit om te kyk wat gebeur .
40026059	Die Joodse leiers het saamgewerk met die Joodse Raad om klagtes teen Jesus te soek wat hulle rede sou gee om Hom dood te maak . Dit het nie saak gemaak of dit waar was of nie .
40026060	Daar was nie 'n tekort aan mense wat bereid was om allerhande liegstories oor Jesus te vertel nie . Maar hulle stories was so swak dat niemand hulle sou glo nie . Uiteindelik kry hulle toe twee wat
40026061	gesê het : " Hierdie man het beweer : ' Ek kan hierdie tempel tot op die grond afbreek en in drie dae weer opbou net soos dit was . ' "
40026062	Die hoëpriester staan toe op en sê vir Jesus : " Nou toe , jy het die ernstige klag van hierdie mense teen jou gehoor . Wat sê jy daarvan ? "
40026063	Jesus het egter doodstil gebly . Vererg sê die hoëpriester : " Ek beveel jou op gesag van God , sê vir ons : Is jy die Christus , die Seun van God — ja of nee ? "
40026064	Hierdie keer het Jesus nie stilgebly nie : " Jy sê dit self . Maar dit is maar die begin ! Julle sal dit van nou af self ook sien . Julle sal die Seun sien sit aan die regterhand van Hom wat al die mag het . Julle sal Hom op die wolke sien kom . "
40026065	Dit was waarvoor die hoëpriester gewag het . Hy staan toe op en skeur sy klere sodat almal kan sien hoe ontsteld en woedend hy is . " Nou het jy te ver gegaan ! Jy het die eer van God aangetas . Vir wat soek ons nog aanklagte ? Julle almal het mos gehoor watter vreeslike dinge hierdie man kwytraak . Hy het selfs God seergemaak met wat Hy hier durf sê het .
40026066	Dink julle nie ook so nie ? " Die ander het geesdriftig saamgestem . " Geen kwessie nie ! Hy moet doodgemaak word . Dit sal sy verdiende loon wees ! "
40026067	Hulle dam Hom toe met die vuis by en spoeg Hom in die gesig .
40026068	Terwyl hulle Hom klap , jou hulle Hom uit : " Wie ' t jou geklap , Christus ? Toe , sê vir ons . Jy noem jouself mos 'n profeet ! "
40026069	Terwyl hulle binne so tekere gaan , het Petrus buite in die agterplaas gesit . Een van die werkers kom toe daar na hom toe . Dit was 'n vrou . " Vir jou het ek al gesien . Jy is mos een van die vriende van Jesus , die man uit Galilea . "
40026070	Petrus skud sy kop heftig voor almal . " Moenie laf wees nie ! Ek weet nie eens van wie jy praat nie . "
40026071	Hy staan op en stap deur se kant toe . Voor hy by die deur uit is , loop hy in 'n ander vrou vas . " Julle is reg ! Hierdie man is een van Jesus van Nasaret se vriende . "
40026072	Weer het Petrus sy kop heftig geskud en gesê : " Ek sweer , ek ken hierdie man van geen kant af nie ! "
40026073	Dit was nie lank nie of 'n groepie mans kom staan daar by Petrus . " Sowaar , jy moet deel wees van daardie groep volgelinge van Jesus . Ons kan dit aan jou aksent hoor . Julle klomp uit Galilea praat mos anders as ons hier in Judea . "
40026074	Dit het Petrus laat swets om te wys hoe ernstig hy was . " Ek sweer , man , ek het hierdie man nog nooit eens ontmoet nie ! "
40026075	Juis toe kon 'n mens die gekraai van die haan in die vroeë oggendure hoor wegsterf . Petrus het ook die haan gehoor . Die woorde van Jesus het hom te binne geskiet : " Voor die haan kraai , sal jy drie maal sê dat jy My nie ken nie . " Hy kon toe nie langer daar bly nie . Buite het die trane oor sy wange gestroom .
40027001	Met sonsopkoms het die Joodse leiers hulle besluit beklink : Jesus moes doodgemaak word .
40027002	Daarom het hulle Hom geboei en na Pilatus , die goewerneur , gestuur .
40027003	Judas , wat Hom verraai het , het alles mooi dopgehou . Toe hy agterkom wat die Joodse leiers oor Jesus besluit het , het hy vreeslik sleg gevoel . Sy gewete het hom begin pla . Hy het die omkoopgeld gevat en dit vir die Joodse leiers gaan teruggee .
40027004	" Dè , vat ! Ek het 'n groot fout gemaak . Ek het 'n onskuldige man in die moeilikheid laat beland . " " Dit is jou saak . Dit pla ons nie , " sê die Jode .
40027005	Judas gooi toe die geld net daar in die tempel neer en hardloop weg . Later het hulle hom gekry waar hy homself opgehang het .
40027006	Die priesters het die geld gevat en gesê : " Dit is jammer , maar ons kan nie hierdie geld as kollekte vir die tempel vat nie . Dit is mos geld wat vir iemand se lewe betaal is . "
40027007	Hulle het besluit om die geld te gebruik om 'n begraafplaas aan te skaf vir vreemde mense wat nie familie in Jerusalem gehad het om hulle te begrawe nie . Hulle het 'n stuk grond by 'n pottebakker gekoop .
40027008	Daarom is daardie begraafplaas tot vandag toe nog bekend as " Bloedgrond " .
40027009	Dit was net soos die profeet Jeremia lank terug gesê het : " En hulle het die 30 stukke silwer gevat , die prys wat die Israeliete op sy kop gesit het ,
40027010	en dit vir die grond van die pottebakker betaal . Dit is die Here se instruksies aan my . "
40027011	Jesus het daarna voor die goewerneur verskyn . " Is jy die koning van die Jode ? " vra die goewerneur . " Ja , u sê dit self , " antwoord Jesus .
40027012	Hy het egter niks gesê op die aanklagte van die Joodse leiers nie .
40027013	Pilatus gaan toe voort : " Luister net wat hierdie mense alles oor jou sê . Wil jy nie jouself verdedig nie ? "
40027014	Tot die goewerneur se verbasing wou Jesus nie 'n woord sê nie .
40027015	Die goewerneur het gewoonlik met die fees 'n gevangene vir die mense losgelaat . Hulle kon self kies wie .
40027016	Daar was toe juis 'n sekere Jesus Barabbas in die tronk . Hy was 'n baie berugte terroris .
40027017	Pilatus sê vir die mense : " Ek gee julle die keuse . Wie wil julle hê moet ek loslaat , Jesus Barabbas of Jesus , die een wat Christus genoem word ? "
40027018	Pilatus het diep in homself geweet dat die Joodse leiers net jaloers was op Jesus . Om hierdie gevoel van hom te versterk het iets anders ook nog gebeur .
40027019	Terwyl die hofsaak aan die gang was , het Pilatus se vrou hom laat weet : " Ek het vannag die verskriklikste nagmerrie oor daardie man gehad . Hy is onskuldig . Los hom ! "
40027020	Die Joodse leiers het intussen die mense omgepraat om te vra dat Barabbas losgelaat en Jesus doodgemaak moes word .
40027021	Pilatus vra hulle : " Wie wil julle hê moet ek vir julle loslaat ? " " Barabbas ! " skreeu hulle .
40027022	" Wat moet ek dan met Jesus , wat Christus genoem word , doen ? " " Kruis toe met hom ! " skreeu hulle soos een man .
40027023	Pilatus vra : " Vir wat is julle so kwaad vir hom ? Wat het hy dan gedoen om dit te verdien ? " Hulle het hulle nie aan sy vraag gesteur nie , maar net harder geskreeu : " Kruis toe met hom ! "
40027024	Pilatus het agtergekom dat hy dit nie gaan regkry om Jesus los te laat nie . Die mense het net al hoe rumoeriger geword . Hy het besef dat dit 'n oproer kon veroorsaak . Hy kry toe 'n bak water en was sy hande daar voor almal . " Ek wil niks meer met die saak te doen hê nie . Wat verder gebeur , is nie my skuld nie . Gaan doen julle nou wat julle wil . "
40027025	Die hele volk roep daarop : " Moenie bekommerd wees nie . Ons sal die verantwoordelikheid dra , ons en ons kinders ! "
40027026	Pilatus het Barabbas losgelaat en Jesus laat gesel . Daarna het hy gesê dat hulle Jesus maar kon kry om Hom te kruisig .
40027027	Die goewerneur se soldate het Jesus in Pilatus se paleis ingevat en 'n klomp ander soldate geroep .
40027028	Hulle pluk toe sy klere van Hom af en trek vir Hom pers klere aan .
40027029	Hulle vleg ook 'n kroon van doringtakkies en druk dit op sy kop . In sy regterhand stop hulle 'n stok . Dit was kamma sy septer . Toe begin hulle met Hom gekskeer . Hulle buig voor Hom en sê spottend : " Goeiedag , U Edele , o koning van die Jode ! "
40027030	Hulle het Hom ook bespoeg en Hom met sy " septer " oor die kop geslaan .
40027031	Nadat hulle hulle genoeg vermaak het met die spottery , het hulle die pers klere teruggevat en weer sy eie klere vir Hom aangetrek . Daarna het hulle die pad gevat na die plek toe waar hulle gewoonlik die mense gekruisig het .
40027032	Op pad kry hulle vir Simon . Hy het uit Sirene in Afrika gekom . Voor hy hom kom kry , moes hy Jesus se kruis verder dra .
40027033	So is hulle na die plek wat Golgota , oftewel " Plek van die Kopbeen " , genoem is .
40027034	Hulle wou vir Jesus wyn wat met galbitter kruie gemeng is as pynstiller gee . Toe Jesus dit proe , wou Hy dit nie drink nie .
40027035	Hulle het Jesus toe daar gekruisig . Die soldate het Jesus se klere onder mekaar verdeel deur lootjies te trek .
40027036	Daarna het hulle naby die kruis gaan sit en wag .
40027037	Bokant Jesus se kop was 'n nota vasgesit : " Dit is Jesus , die koning van die Jode . "
40027038	Twee terroriste is ook saam met Hom gekruisig , een aan elke kant van Hom .
40027039	Die mense wat daar verbygeloop het , het net hulle kop geskud . Hulle het Jesus bespot en die lelikste dinge oor Hom gesê .
40027040	" Jy het so gespog dat jy die tempel sal afbreek en in drie dae weer sal opbou . Toe , wys nou wat daar in jou steek ! As jy regtig die Seun van God is , red jouself . Klim daar van die kruis af , as jy natuurlik kan . "
40027041	Die Joodse leiers en geleerdes het ook lekker saamgespot :
40027042	" Hy het ander gered . Nou is hy self in die moeilikheid en kan skielik niks doen nie . Ja-nee , dit is nou vir jou die ' koning van Israel ' , nè ! As hy nou daar van die kruis afkom , sal ons sowaar in hom glo .
40027043	Hy was so seker dat God aan sy kant is . Hy het selfs beweer dat hy die Seun van God is . Wel , laat ons nou sien . God sal hom mos kom help as al hierdie dinge waar is . "
40027044	Die terroriste langs Hom het ook nie op hulle laat wag nie . Hulle het Jesus lekker saam met die ander gekoggel .
40027045	Skielik word alles oor daardie hele gebied donker . Tussen twaalfuur en drie-uur was dit donker .
40027046	Teen drie-uur skreeu Jesus hard : " Eli , Eli , lemá sabagtani ? " oftewel : " My God , my God , waarom het U My alleen gelaat ? "
40027047	Van die omstanders het Hom gehoor en gesê : " Hy roep Elia ! "
40027048	Een van hulle gaan haal 'n spons met suur wyn en gee dit vir Hom op 'n stok .
40027049	" Wag so 'n bietjie , " sê 'n ander , " laat ons kyk of Elia hom nie dalk sal kom afhaal nie . "
40027050	Al wat egter gebeur het , was dat Jesus hard geskreeu het en toe dood is .
40027051	Net toe het die gordyn wat die vertrekke in die tempel verdeel het , middeldeur geskeur van bo na onder . Die aarde het gebewe en rotse het verkrummel .
40027052	Grafte het oopgegaan en baie gelowige mense wat reeds begrawe was ,
40027053	het uit die grafte gekom . Hulle is Jerusalem in . Daar het baie mense hulle gesien .
40027054	Die offisier en die ander soldate wat daar by die kruis diens gedoen het , het hierdie aardbewing en al die ander dinge wat gebeur het , staan en bekyk . Dit het hulle baie bang gemaak . " Hy was sowaar die Seun van God , " het hulle gestamel .
40027055	Heelwat vroue het op 'n afstand gestaan en kyk . Hulle het Hom van Galilea af gevolg en vir Hom gesorg .
40027056	Onder hulle was Maria Magdalena , Maria , die ma van Jakobus en Josef , asook die ma van die Sebedeus-broers .
40027057	Dit het al laat begin word . 'n Ryk man , Josef van Arimatea , wat ook 'n volgeling van Jesus was , het daar aangekom .
40027058	Hy het vir Pilatus die liggaam van Jesus gaan vra . Pilatus het beveel dat die liggaam vir hom gegee moes word .
40027059	Josef het die liggaam in skoon linnedoeke toegedraai en
40027060	dit in 'n graf gaan begrawe . Die graf het aan hom behoort . Dit was 'n nuwe graf wat hy self in die rots laat uitkap het . Omdat die graf byna soos 'n grot was , het hy 'n groot rots voor die ingang gerol . Daarna is hy weg .
40027061	Maria Magdalena en die ander Maria het egter voor die graf bly sit .
40027062	Die volgende dag , net na die voorbereidings vir die paasfees , is die Joodse leiers en die Fariseërs na Pilatus toe .
40027063	" U Edele , " het hulle gesê , " iets het ons intussen bygeval . Toe daardie bedrieër nog geleef het , het hy beweer dat hy na drie dae uit die dood opgewek sal word .
40027064	Wees asseblief so vriendelik om opdrag te gee dat die graf drie dae lank goed opgepas word . Sy dissipels sal hom dan nie kan kom steel en die storie vir almal vertel dat hy uit die dood opgewek is nie . So 'n storie sal baie erger wees as die een dat hy opgewek gaan word ! "
40027065	Pilatus sê vir hulle : " Nou maar goed ; julle het julle wagte . Gaan pas die graf so goed op as wat julle kan . "
40027066	Hulle is toe daar weg om die graf te gaan oppas . Hulle het nie slegs die ingang met die klip toegemaak nie , maar ook wagte daar gelos .
40028001	Die Sondagoggend vroeg , net toe dit begin lig word , is Maria Magdalena en die ander Maria af graf toe .
40028002	Hulle was net by die graf toe die aarde skielik begin bewe . Verskrik kyk hulle op en sien 'n engel van die Here uit die hemel na hulle toe kom . Hy rol toe die groot klip voor die graf weg en gaan sit daarop .
40028003	Toe die wagte hom sien , het hulle hulle byna doodgeskrik . Soos iemand wat flou word , slaan hulle neer , veral toe hulle die engel se gesig sien . Dit het gelyk of daar weerligstrale uitkom , so het dit gestraal . Sy klere was skitterend blink .
40028004	
40028005	Die engel praat toe met die vroue : " Moenie vir my bang wees nie . Ek weet julle soek Jesus , die Een wat hulle gekruisig het . Hy is nie meer hier nie .
40028006	Hy het mos self gesê Hy gaan opgewek word . Presies dit het gebeur ! Maar staan nader ; kom kyk self na die plek waar Hy gelê het .
40028007	As julle klaar gekyk het , maak so gou as wat julle kan en gaan vertel vir sy dissipels dat Hy uit die dood opgewek is . Sê vir hulle Hy is op pad Galilea toe . Julle almal moet Hom daar gaan kry . Dit is my boodskap aan julle . "
40028008	Die vroue het nie op hulle laat wag nie . Hulle hardloop toe so vinnig as wat hulle kon huis toe om vir die dissipels te gaan vertel . Van skrik het hulle bene nog maar gebewe , maar hulle harte het van pure blydskap vinnig geklop .
40028009	Terwyl hulle afsit huis toe , kom hulle skielik vir Jesus self teë . Daar het Hy gestaan .
40028010	" Goeiemôre ! " het Hy gesê . Die vroue was totaal uit die veld geslaan . Hulle het voor Jesus neergeval en sy voete vasgegryp . Woorde van aanbidding het oor hulle lippe gestroom . Jesus sê vir hulle : " Moenie bang wees nie . Gaan sê vir my broers dat Ek hulle in Galilea sal kry . "
40028011	Die wagte het intussen die hasepad gekies . Party van hulle is terug stad toe om vir die hoëpriester te gaan vertel wat alles gebeur het .
40028012	Die Joodse leiers het dadelik weer 'n noodvergadering belê . Hulle het ooreengekom om wat gebeur het stil te probeer hou . Maar hulle moes by die soldate verbykom en bied toe vir hulle 'n aardige bedrag aan .
40028013	" Vertel asseblief vir almal dat julle deur die nag aan die slaap geraak het . Jesus se vriende het toe die kans gebruik om sy liggaam te steel . Moet julle nie verder oor iets bekommer nie . Ons sal vir alles sorg .
40028014	As die goewerneur vra waarom julle aan diens geslaap het , sal ons wel 'n storie uitdink wat sal keer dat iets met julle gebeur . "
40028015	Die soldate het die omkoopgeld gretig gevat . Hulle het die storie wat die Joodse leiers versin het oral gaan rondvertel . Die Jode glo die storie tot vandag toe nog .
40028016	Die elf dissipels is van Jerusalem af terug Galilea toe . Daar het hulle Jesus op die berg gaan soek , soos Hy gevra het .
40028017	Hulle het Hom ook daar gekry . Party het nog maar baie onseker gevoel oor alles wat gebeur het . Tog het hulle Hom geloof en aanbid .
40028018	Jesus het nader gestaan . " God het aan My al die mag gegee wat daar is . Niemand is magtiger as Ek nie .
40028019	Ek wil hê julle moet iets vir My doen : " Die wêreld is nou julle sendingveld . Gaan oral na almal toe en daag hulle uit om My sonder enige voorwaardes of verskonings te volg . As hulle bereid is om My met hulle hele lewe te volg , moet julle hulle doop op gesag van die Vader , die Seun en die Heilige Gees . So sal julle hulle inlyf om deel van God se familie te wees . Maar dan is julle nog nie klaar nie .
40028020	Leer hulle en lei hulle dan in alles wat Ek vir julle geleer het . Vertel hulle hoe belangrik dit is om aan My gehoorsaam te wees en te doen wat Ek vra . " En wees verseker : Ek verwag nie dat julle dit alleen moet doen nie . Elke dag , tot met die wederkoms , sal Ek self by julle wees . "
41001001	Die goeie nuus oor Jesus begin met Johannes wat mense gedoop het .
41001002	Daaroor het God se boodskapper Jesaja jare gelede al geskryf : " Ek stuur my boodskapper voor jou uit om alles reg te maak vir jou koms , sê God .
41001003	In die wildernis skree iemand hard uit : Maak seker dat die pad reg is waarop die Here moet loop . Dit moet mooi gelyk wees . "
41001004	Daar in die droë , verlate deel suid van Jerusalem het Johannes mense begin doop . In sy preke het hy mense mooi gevra om terug te draai na God toe . Om te wys hoe ernstig hulle daaroor voel , moes hulle hulle laat doop . Dan sou God nie meer kwaad wees oor hulle sondes nie , maar dit vergewe .
41001005	Die mense het van alle kante af na hom toe gestroom , of hulle nou op die platteland gebly het of in die groot stad Jerusalem . Hierdie mense was spyt oor hulle sondes en het dit erken . Daarom is hulle deur Johannes in die Jordaanrivier gedoop .
41001006	Johannes se klere was gemaak uit materiaal van kameelhare wat hy met 'n breë leerbelt om sy middel vasgemaak het . Hy het aan die lewe gebly van sprinkane en heuning wat hy in die veld kon kry .
41001007	Johannes se boodskap was glashelder : " Moenie in my vaskyk asof ek iets is nie . Die Een wat regtig iets is , is op pad . As ek by Hom is , is ek niks . In vergelyking met Hom is ek so onbelangrik dat ek nie eens werd is om die kleinste ou dingetjie vir Hom te doen nie .
41001008	Ek gebruik gewone water om julle mee te doop , maar Hy sal die Heilige Gees gebruik . "
41001009	Op 'n dag kom Jesus ook daar aan . Hy het die hele pad van die noorde af gekom , van Nasaret in die provinsie Galilea . Daar gekom , het Johannes Hom in die Jordaan gedoop .
41001010	Toe Jesus na sy doop uit die water kom , was dit of die hemel oopskeur . Iets wat soos 'n duif gelyk het , het van bo af op Hom neergesak . Dit was die Heilige Gees .
41001011	Net toe weerklink 'n stem uit die hemel : " Jy is my Seun . Ek het Jou lief en Jy maak My bly . "
41001012	Die stem was nog nie behoorlik weg nie of die Heilige Gees vat Jesus die woestyn in .
41001013	Daar het Hy 40 dae gebly . Satan het Hom nie met rus gelaat nie . Satan wou kyk of hy Jesus iets kon laat doen waarvan God nie hou nie . Jesus was nie alleen nie . Die wilde diere van die veld was by Hom en die engele het gesorg dat Hy alles het wat nodig was .
41001014	'n Rukkie daarna is Johannes in die tronk gestop . Jesus is toe terug Galilea toe en het vir mense begin vertel watter goeie nuus God vir hulle het .
41001015	" Die tyd is nou ryp , " het Hy gesê . " Die nuwe wêreld van God is aan die kom . Almal sal God as die groot Heerser moet erken . Ruk julle reg en draai terug na God toe . Luister na die goeie nuus en maak dit julle eie . "
41001016	Op 'n dag het Jesus langs die See van Galilea gestap . Daar kry Hy twee vissermanne wat besig was om hulle nette in die see te gooi . Dit was twee broers , Simon en Andreas .
41001017	" Kom saam met My . Ek sal julle wys om op 'n ander manier vissers te wees , nie van vis nie , maar van mense , sê Jesus toe . "
41001018	Hulle los toe alles net so en is saam met Hom .
41001019	’n Entjie verder sien hulle nog twee broers aan die werk om die nette reg te kry . Hulle was Jakobus en Johannes , die seuns van Sebedeus . Jesus nooi hulle toe ook daar en dan saam . Sonder om te huiwer is hulle ook agter Jesus aan . Hulle pa , Sebedeus , en die mense wat vir hom gewerk het , het alleen in die boot agtergebly .
41001020	
41001021	Van daar af is hulle Kapernaum toe . Op die sabbat het Jesus sinagoge toe gegaan en met mense oor godsdienstige dinge begin praat om hulle te help om dit beter te verstaan .
41001022	Die mense se monde het oopgehang , want sy woorde was so anders . Hulle kon na Jesus luister , want hulle kon sien dat Hy weet waarvan Hy praat . Hulle eie geleerdes wat vir hulle moes verduidelik wat in die wet staan , het nie naastenby soveel gesag en respek afgedwing nie .
41001023	Jesus was nog aan die praat , toe gil 'n man hard . Hy was in die greep van 'n bose , duiwelse gees .
41001024	" Wat kom soek Jy hier , Jesus van Nasaret ? Het Jy gekom om vir ons moeilikheid te maak en ons te vernietig ? Ek ken Jou ; ek weet wie Jy is — Jy is die Heilige van God . "
41001025	" Bly stil ! " sê Jesus skerp . " Gee pad uit hierdie man uit . "
41001026	Die man het vreeslik begin ruk soos die duiwelse gees hom rondgepluk het . Toe is die gees skreeuend uit die man uit .
41001027	Die mense was toe eers verbaas . Hulle kon byna nie glo wat hulle sien nie en het onder mekaar begin praat . " Wat gaan hier aan ? Ons sien en leer hier van dinge waarvan ons niks weet nie . En dit is nie sommer kinderspeletjies nie . Daar is gesag daaragter , want kyk hoe luister die bose geeste na Hom wanneer Hy iets sê . "
41001028	Hierdie nuus het soos 'n veldbrand versprei . Die mense in die hele provinsie van Galilea was aan die praat daaroor .
41001029	Na die episode in die sinagoge is Jesus saam met Jakobus en Johannes na Simon en Andreas se huis toe .
41001030	Simon se skoonma was baie siek in die bed . Sy het 'n hoë koors gehad . Hulle gaan vertel toe vir Jesus daarvan en
41001031	Hy is dadelik na haar toe . Hy vat haar toe aan die hand en help haar op . Toe hulle weer sien , was die koors weg . Sy het opgestaan en vir hulle kos gemaak .
41001032	Die mense wou Jesus net nie met rus laat nie . Tot na donker was Hy nog besig . Die dorpsmense het voor die huis saamgedrom met al die siekes en mense wat in die greep van bose geeste was .
41001033	
41001034	Jesus het hulle gesond gemaak ; dit het nie saak gemaak wat hulle makeer het nie . Hy het veral ook ontslae geraak van bose geeste . Hy het die geeste egter nie toegelaat om 'n woord te sê nie , want hulle het geweet wie Hy is .
41001035	Dit was nog donker toe Jesus die volgende môre na 'n stil plek toe is om rustig met God te gaan praat .
41001036	Simon en die ander het Hom toe gaan soek .
41001037	Toe hulle Hom eindelik kry , sê hulle vir Hom : " Almal wil weet waar U is . "
41001038	Jesus sê toe vir hulle : " Kom ons gaan na die dorpies hier naby sodat Ek daar met die mense oor hulle godsdiens kan gaan praat . Daarvoor is Ek mos hier . "
41001039	Hulle is toe daar weg . Oral in Galilea het Jesus toe in die sinagoges met die mense gepraat en duiwelse geeste uit mense weggejaag .
41001040	Op pad het 'n melaatse man Hom op sy knieë kom smeek : " As U maar net wil , kan U my gesond maak . "
41001041	Dit het Jesus diep geraak . Uit meegevoel raak Hy aan die man en sê : " Ek wíl dit doen . Word gesond . "
41001042	Daar en dan het hy gesond geword . Sy vel was weer soos 'n normale mens s'n .
41001043	Jesus vra die man toe dringend om nie daaroor te praat nie en stuur hom weg :
41001044	" Moet asseblief nie by mense spog oor wat hier gebeur het nie . Gaan reguit na die priester toe en wys vir hom jy is gesond . As hy tevrede is dat jy gesond is , gaan offer wat Moses se wet voorskryf vir mense wat gesond geword het . Almal sal dan weet dat jy gesond is . "
41001045	Hy het egter nie na Jesus geluister nie en vir almal wat hy teëgekom het , vertel wat gebeur het . So het die nuus vinnig versprei . Dit het beteken dat Jesus nie meer ongemerk in die dorpies kon gaan rondstap nie . Hy moes buite die dorpies in die omgewing bly waar dit stiller was . Dit het ook nie eintlik gehelp nie , want die mense het van oral af na Hom toe gestroom .
41002001	'n Paar dae later is Jesus Kapernaum toe . Die mense het dadelik daarvan gehoor en het die huis volgepak .
41002002	Daar was so baie mense dat hulle tot in die straat gestaan het . Jesus het met hulle oor die dinge van God gepraat .
41002003	Juis toe kom daar vier mans aan wat 'n lam man dra .
41002004	Hulle kon nie deur die klomp mense by Jesus uitkom nie , want die mense het die hele plek toegestaan . Hulle maak toe 'n ander plan . Hulle klim op die dak , maak 'n gat daarin en laat die verlamde man versigtig op sy bed afsak .
41002005	Toe Jesus sien hoe hierdie mense Hom vertrou , sê Hy vir die siek man : " My vriend , God vergewe al die verkeerde dinge wat jy gedoen het . "
41002006	Dit het party van die kenners van die Joodse wet laat wonder :
41002007	" Hoe op aarde kan hy so praat ? Dit is darem te erg , want wie kan sê dat God al die verkeerde dinge vergewe , behalwe God self ? Met dié praatjies wys hy dat hy g 'n respek vir God het nie . "
41002008	Hulle kon egter nie al hierdie lelike gedagtes vir Jesus wegsteek nie , want Hy het geweet wat hulle dink . Hy vra hulle toe : " Waarom is julle so skepties ?
41002009	Wat is die maklikste , om vir die lam man te sê : ' God vergewe jou sondes ' of ' Vat jou matras en loop ' ?
41002010	Julle weet dat iemand net sonde kan vergewe as hy die mag het om dit te doen . Kyk mooi , die Seun van die mens kan dit hier op aarde doen . " Toe praat Jesus met die lam man :
41002011	" Luister wat Ek sê . Vat jou matras en gaan huis toe . "
41002012	Daar gebeur dit toe net so . Die man staan voor almal op en stap huis toe . Die mense was heeltemal uit die veld geslaan . " Ons het nog nooit in ons lewe sulke ongelooflike dinge gesien nie , " het hulle gesê , terwyl hulle vir mekaar vertel hoe groot en wonderlik God is .
41002013	Toe Jesus weer op 'n dag langs die see gaan stap , het 'n groot groep mense Hom daar gekry . Hy het toe vir hulle van God en sy nuwe wêreld begin vertel .
41002014	Terwyl hulle nog so loop en praat , sien Hy vir Levi , Alfeus se seun , in die belastingkantoor sit . " Kom saam met My , " sê Jesus vir hom . Hy het opgestaan , sy goed gevat en agter Jesus aangestap .
41002015	'n Rukkie later het Levi 'n ete by sy huis gehou . Jesus was ook daar met die mense wat agter Hom aangeloop het . Daar was nogal baie van hulle . Die res van die gaste was mense met wie die godsdienstige Jode niks te doen wou hê nie omdat hulle glo te sondig was .
41002016	Die streng godsdienstige Jode wat die wet in die fynste besonderhede bestudeer het , het die hele petalje dopgehou . Dink net : Jesus is vriende met die klomp slegte mense en eet selfs saam met hulle ! Hulle vra toe vir Jesus se volgelinge : " Hoekom eet hy saam met die klomp sondaars asof hy hulle goeie vriend is ? "
41002017	Jesus hoor dit toe . " As iemand gesond is , wil hy nie 'n dokter hê nie , maar as hy siek word , gaan soek hy gou 'n dokter . Net soos 'n dokter nie heeltyd gesondes dokter nie , net so hou Ek My nie heeltyd besig met die mense wat weet wat God wil hê nie . Ek hou My liewer besig met mense wat ver van God af leef . "
41002018	Johannes die Doper se volgelinge en 'n ander groep streng godsdienstige Jode het daardie dag niks geëet nie , want dit was 'n godsdienstige vasdag . Van die mense vra toe vir Jesus : " Hoekom hou al die mense die godsdienstige vasdae , maar jou volgelinge steur hulle nie daaraan nie ? "
41002019	Jesus antwoord toe : " Laat Ek dit vergelyk met 'n bruilof . Sal die gaste net vir die eetgoed staan en kyk terwyl die fees aan die gang is en die bruidegom by hulle is ? Dit sal tog nie gebeur nie .
41002020	As die fees verby is en die bruidegom is weg , sal hulle miskien ophou eet . So is dit met My en my volgelinge . "
41002021	Jesus verduidelik toe met 'n voorbeeld vir hulle dat dit wat Hy bring nuut en anders is . " As 'n mens 'n gat moet regmaak in 'n ou rok wat klaar gekrimp het , sal jy mos nie 'n nuwe stuk lap gebruik nie . Met die eerste was sal daardie nuwe stuk lap mos krimp en die ou rok nog erger skeur .
41002022	Of laat Ek dit so stel : julle weet goed dat die leersakke waarin wyn vir 'n lang tyd gehou is , sag word en maklik skeur . Julle sal mos nie wyn wat nog moet gis in daardie sakke gooi nie . As die wyn gis , sal die gas daarvan die sagte sakke laat skeur . Al julle wyn sal dan uitloop en dan sit julle nog met stukkende sakke ook . Nee , nuwe wyn sit 'n mens in sterk , nuwe sakke . "
41002023	Een sabbat het Jesus-hulle deur 'n koringland gestap . Sy dissipels het begin honger voel en pluk toe koringare af om aan te begin peusel .
41002024	Die streng godsdienstige mense onder die Jode het hulle soos valke dopgehou en sê toe vir Jesus : " Wat gaan hier aan ? Waarom doen jou volgelinge dinge wat hulle tog duidelik weet verkeerd is om op 'n sabbat te doen ? "
41002025	Jesus het rustig geantwoord : " Het julle nog nie in die Skrif gelees wat koning Dawid gedoen het toe hy en sy manne in die moeilikheid was en honger geword het nie ?
41002026	Dit was in die tyd toe Abjatar in beheer van al die priesters was . Dawid is in die blyplek van God in en het die brood geëet wat spesiaal vir God eenkant gesit is . Net die priesters is mos toegelaat om dit te eet . Boonop het Dawid vir sy manne ook daarvan gegee . "
41002027	Jesus beklemtoon toe weer : " God het die sabbat vir mense gegee om te geniet soos God dit bedoel het . Mense moenie allerhande reëls maak om die sabbat 'n belangriker dag te probeer maak as wat dit is nie . Dit gaan in die eerste plek oor mense en nie oor die sabbat nie . Die Seun van die mens het volle seggenskap oor die sabbat .
41002028	Daarom kan Ek sê wat op die sabbat mag gebeur en wat nie . "
41003001	Op 'n ander keer is Jesus weer na die bymekaarkomplek van die Jode toe . Daar was 'n man wie se hand heeltemal inmekaargetrek was .
41003002	Daar was Fariseërs wat Jesus graag in die moeilikheid wou bring . Hulle het Hom fyn dopgehou om te sien of Hy die gebreklike man op die sabbat gesond sou maak . Jesus stel hulle toe nie teleur nie .
41003003	Hy sê vir die siek man : " Kom staan hier waar almal jou kan sien . "
41003004	Toe draai Jesus na die moeilikheidmakers toe : " Wat dink julle mag 'n mens op die sabbat doen ? Moet jy goeddoen , of kwaad ? Moet jy iemand se lewe red , of hom doodmaak ? " Hulle het niks gesê nie .
41003005	Jesus het verontwaardig na hulle gekyk . Hy was veral omgekrap omdat hulle nie hulle fout wou insien en erken dat hulle verkeerd was nie . Hy sê toe vir die siek man : " Steek uit jou hand . " Hy doen dit toe , en daar was sy hand heeltemal gesond .
41003006	Die godsdienstige Jode wat aan die party van die Fariseërs behoort het , is toe daar uit en het saam met die mense wat Herodes ondersteun het , begin planne maak om Jesus dood te maak .
41003007	Jesus is weer met sy volgelinge see toe . 'n Groot groep mense uit Galilea is saam met hulle . Maar die nuus oor alles wat Jesus gedoen het , het ver oor die grense van Galilea versprei . Uit alle rigtings soos Judea en Jerusalem , selfs van Idumea , Tirus en Sidon en van die oorkant van die Jordaan af het die mense gekom .
41003008	
41003009	Jesus vra toe sy dissipels om 'n klein bootjie reg te hou sodat Hy daarin kon klim as die mense te veel om Hom saamdrom .
41003010	Jesus het baie mense gesond gemaak en daarom het almal wat siek was vorentoe gebeur om net aan Hom te kon raak .
41003011	Elke keer as iemand met 'n bose gees Hom gesien het , het hy op die grond voor Hom neergeval en uitgegil : " Jy is die Seun van God . "
41003012	Maar Hy het hulle ernstig verbied om te sê wie Hy is .
41003013	Later het Jesus berge se kant toe gegaan . Hy het 'n paar van sy volgelinge gekies en hulle het nader gestaan .
41003014	Hy stel toe twaalf manne aan om by Hom te bly , om te stuur om die boodskap vir ander te gaan vertel en om duiwelse geeste uit mense te dryf . Hy het hulle apostels genoem .
41003015	
41003016	Die twaalf se name was : Simon ( Jesus het hom Petrus genoem ) ,
41003017	Jakobus en Johannes , die twee seuns van Sebedeus ( Jesus het hulle twee die naam Boanerges gegee , wat beteken : manne van die donder ) ,
41003018	Andreas , Filippus , Bartolomeus , Matteus , Tomas , Jakobus ( Alfeus se seun ) , Taddeus , Simon die Kananeër
41003019	en Judas Iskariot , wat Jesus uiteindelik sou verraai .
41003020	Jesus is toe weer huis toe . Die mense het so om Hom saamgedrom dat Hy en sy dissipels nie eens 'n kans gekry het om te eet nie . Jesus het die wonderlikste dinge gedoen wat geen gewone mens kon doen nie .
41003021	Toe sy familie daarvan hoor , het hulle inderhaas na Jesus toe gekom om Hom te kom haal , want hulle het gesê : " Hy het van sy kop af geraak . "
41003022	Die kenners van die Joodse wet wat van Jerusalem af gekom het , het weer gesê : " Dit is Beëlsebul , die hoof van die duiwelse geeste , wat in hom bly . Die einste Beëlsebul help hom ook om die duiwelse geeste te verjaag . "
41003023	Jesus roep hulle toe en verduidelik vir hulle met 'n voorbeeld hoe verkeerd hulle regtig is . " Hoe kan Satan homself uitdryf ?
41003024	'n Regering waarin groepe gedurig onder mekaar baklei , kan mos nêrens kom nie .
41003025	'n Gesin waarin elkeen heeltyd die ander een boikot , sal mos uitmekaarspat .
41003026	Met Satan is dit nie anders nie . As Satan nou teen homself oorlog verklaar en homself oral uitdryf , gaan daar niks van hom oorbly nie . Dan is dit verby met hom .
41003027	Aan die ander kant kan 'n mens ook nie in 'n sterk man se huis instap en vat wat jy wil hê nie . Jy moet eers sorg dat die sterk man vasgebind is voordat jy sulke dinge kan doen .
41003028	Sowaar , Ek sê vir julle : daar is niks wat julle kan doen of sê wat so sleg is dat God dit nie kan vergewe nie , selfs al praat julle lelik van Hom .
41003029	Maar daar is een ding wat God net mooi niks van hou nie : dit is as mense sê dat die dinge wat die Gees doen van die duiwel af kom . God sal dit vir altyd teen so 'n persoon hou . "
41003030	Dit het Jesus gesê omdat daar mense was wat beweer het dat 'n bose gees in Hom werk .
41003031	Jesus se ma en broers kom toe juis daar aan . Hulle het buite gewag en iemand gevra om Jesus te gaan roep .
41003032	Die mense het om Jesus gesit toe hulle Hom kom roep . " Jou ma en broers wag hier buite vir jou , " sê hulle .
41003033	Jesus sê toe : " Wie is regtig my ma en broers ? "
41003034	Hy kyk toe na die mense wat om Hom sit en sê : " Hier is my regte familie .
41003035	" Elkeen wat doen wat God van hom verwag , is deel van my familie . Hulle is regtig my broer , my suster , my ma . "
41004001	Jesus het mense weer langs die see van God begin vertel . Die mense het so om Hom saamgedrom dat Hy in 'n skuit moes klim wat effens van die strand af weggestoot is . Die mense het al langs die strand gesit .
41004002	Jesus het hulle baie dinge van God en sy nuwe wêreld geleer deur vir hulle stories met 'n les in te vertel . Hy het gesê :
41004003	" Daar was 'n boer wat saad in sy land gaan saai het . Hy het die saad met sy hand oor die grond uitgestrooi .
41004004	Met die strooiery het van die saad op die voetpad geval wat deur die land geloop het . Die voëls was dadelik by en gou was daar nie 'n korreltjie saad meer oor nie .
41004005	Van die ander saad het op die rotse geval wat in die land gelê het . In die holtes van die rotse was daar grond . Die saad het gou opgekom , maar kon nie eintlik wortels in die vlak grond maak nie en kon dus nie grootword nie .
41004006	Die son het die plantjies sommer gou doodgebrand .
41004007	Van die saad het ook tussen die lae doringbosse beland . Soos die bosse groter geword het , het dit die plantjies heeltemal doodgedruk voordat dit enige saad kon maak .
41004008	Dan was daar ook saad wat in die land self met die goeie grond geval het . Daardie saad het goed gegroei en 'n oes gegee wat alle verwagtings oortref het .
41004009	" Hoor julle wat Ek sê ? Asseblief , luister mooi daarna . "
41004010	Later , toe die groot klomp mense weg was , het Jesus se twaalf getrouste volgelinge en die paar ander mense wat nog oor was , Hom uitgevra oor die verhale wat Hy vertel om hulle te leer .
41004011	Jesus het hulle so geantwoord : “ As julle mooi na die verhale luister , sal julle baie oor die geheime van God se heerskappy in die wêreld leer . Julle gaan dinge hoor wat julle nog nooit oor God se nuwe wêreld gehoor het nie . Julle wat My ken , sal die verhale reg verstaan , maar vir die mense wat die verhale nie in die lig van my boodskap wil verstaan nie , sal alles net blote verhale bly . Die gevolg is dat die verhale vir hulle maar net stories sal wees . Hulle sal die stories hoor , maar nie 'n woord verstaan wat aangaan nie . As hulle iets verstaan het , sou hulle na God toe teruggedraai het en Hy sou hulle alles vergewe het wat hulle verkeerd gedoen het . ”
41004012	
41004013	Jesus sê toe verder vir hulle : " Julle verstaan nie eens hierdie verhaal van die man wat saai nie . Hoe sal julle dan enige verhaal verstaan wat Ek julle vertel ? Laat Ek nou eers vir julle verduidelik hoe julle die verhaal moet verstaan van die boer wat gaan saai het .
41004014	Die boer saai die boodskap van God .
41004015	" Party mense is soos die saad wat op die voetpad geval het . . . Hulle hoor die boodskap van God , maar dit sink nie in nie . Sodra hulle dit hoor , sorg Satan dat hulle dit baie gou vergeet . Satan pik as ' t ware daardie woorde uit hulle gedagtes uit .
41004016	" Ander mense is weer soos die saad wat op die rotse geval het . . . Ook hulle hoor die boodskap van God en is dan baie opgewonde daaroor , maar net 'n rukkie .
41004017	Sodra hulle geloof iets van hulle begin vra of hulle opofferings moet begin maak , is hulle skielik nie meer so opgewonde en oortuig van alles nie . Gou bly daar niks meer van hulle sogenaamde nuwe geloof oor nie .
41004018	" Daar is ook mense wat soos die saad is wat in die doringbosse beland het . . . Hulle het ook die boodskap van God gehoor en dit gretig aanvaar .
41004019	En tog , in die alledaagse lewe word die eise wat hulle beroep stel en al die ander dinge waarmee hulle besig is , ja , selfs die gejaag na geld , vir hulle belangriker as die geloof . Hulle het nie meer tyd of krag oor om vir die Here te werk nie . Later kan 'n mens nie eens meer agterkom dat dit iemand is wat God se woord so gretig aanvaar het nie .
41004020	" Daar is ook mense wat soos die saad is wat in goeie grond geval het . . . Hulle hoor die boodskap van God en word diep daardeur getref . Hulle begin in oorgawe reg leef en in alles wat hulle doen , borrel hulle Christenskap eenvoudig uit . Daar is geen keer aan hulle nie . "
41004021	Jesus gesels toe verder : " Sal jy 'n lamp in die donker aanskakel en dit dan met 'n emmer of so iets toemaak of dit onder die bed inskuif ? Sit 'n mens nie eintlik 'n lamp op die tafel om mooi lig te maak nie ?
41004022	Wat mense nie nou verstaan nie , sal hulle nooit verstaan nie . Wat hulle nog nie weet nie , sal vir hulle vertel word .
41004023	Elkeen wat ore het om te luister moet mooi luister na wat Ek sê .
41004024	" Luister mooi na hierdie dinge wat julle by My hoor , " gaan Jesus aan . " God sal kyk hoe goed julle luister . Hoe beter julle luister , hoe beter sal God julle help verstaan . Hy sal julle help om selfs meer te verstaan .
41004025	Wat dit betref , sal die een wat baie het meer kry , maar die een wat niks het nie , sal verloor wat hy ook al het . "
41004026	Jesus het nog 'n verhaal vertel : " God se nuwe wêreld kan vergelyk word met 'n man wat saad saai .
41004027	Die saad kom op en groei vanself , terwyl die boer maar sy gewone gang gaan . Die boer self kan dit nie presies verklaar nie . Al wat hy weet , is dat dit gebeur .
41004028	Die saad groei self uit die grond uit . Eers kom die plantjie uit . Daarna maak dit 'n klein vruggie en uiteindelik hang die ryp vrug daar .
41004029	As die vrug ryp is , oes die boer dit af omdat die oestyd daar is .
41004030	" Waarmee kan Ek God se nuwe wêreld nog vergelyk of met watter voorbeelde kan Ek dit nog verder vir julle verduidelik ? " het Jesus gevra .
41004031	" Dit is soos 'n mosterdsaadjie . Dit is seker die kleinste saadjie wat 'n mens kan saai .
41004032	Tog , as 'n mens dit plant , word dit die grootste van al die plante in die tuin . Die takke is so groot dat die voëls dit tussen ander uitsoek om daar nes te maak . "
41004033	Jesus het nog baie ander voorbeelde vir hulle gegee , meer as genoeg vir hulle om oor na te dink .
41004034	Alles het Hy vir hulle met sulke voorbeelde uiteengesit . Wanneer Hy saam met sy dissipels alleen was , het Hy mooi vir hulle verduidelik wat Hy met die verhale bedoel .
41004035	Toe dit begin skemer word , sê Jesus vir sy dissipels : " Kom ons gaan na die oorkant van die meer toe . "
41004036	Die dissipels is toe saam met Jesus , wat nog in die skuit was , daar weg . Die ander mense het op die strand agtergebly , hoewel party wel met skuitjies saam oorkant toe is .
41004037	Daar bars toe 'n woeste storm los . Die golwe het tot binne-in die skuit geslaan en die skuit het vol water begin word .
41004038	Jesus het agter in die skuit op 'n kussing gelê en slaap . Die dissipels skud Hom toe wakker en sê : " Gee U nie om dat ons besig is om te sink nie ? "
41004039	Jesus staan toe op en praat streng met die wind en die golwe : " Stil ! Word rustig . " Dadelik het die wind gaan lê en alles was heeltemal kalm .
41004040	Toe draai Hy na sy dissipels toe : " Vir wat was julle so bang ? Vertrou julle My dan nie ? "
41004041	Hulle was heeltemal verslae en het klein gevoel in sy teenwoordigheid . " Wie is Hy werklik ? Selfs die wind en die see doen wat Hy sê , " het hulle onder mekaar gewonder .
41005001	So het hulle by die oorkant van die see aangekom . Die Geraseners het in daardie gebied gebly .
41005002	Jesus het skaars uit die skuit geklim of 'n man met 'n demoon peil reg op Hom af . Hy het uit die begraafplaas aangestorm gekom , want dit is waar hy gebly het . Hy was woes en onbeheerbaar en die mense kon hom nie eens meer met kettings vasbind nie .
41005003	
41005004	Hulle het probeer om sy hande en voete met kettings te boei , maar dit het niks gehelp nie . Hy het dit uitmekaargeruk .
41005005	Die bloedstollende gille van die man het dag en nag oor die grafte en tussen die heuwels weerklink terwyl hy homself met skerp klippe stukkend kap .
41005006	Hy het Jesus van ver af sien aankom en dadelik na Hom toe gehardloop . Hy het op sy knieë voor Jesus neergesak .
41005007	So hard as wat hy kon , het hy geskree : " Seun van die grote God , wat kom soek U hier ? Ek smeek U , moet my nie pynig nie . " Jesus sê toe vir die bose gees :
41005008	" Gee pad uit hierdie man uit , jou slegte gees .
41005009	Maar sê eers vir My jou naam . " " My naam is Legio , want ons is baie , " kom die antwoord .
41005010	Die slegte gees het Jesus gesmeek en gesoebat om hulle nie uit daardie area te verwilder nie .
41005011	'n Entjie daarvandaan teen die skuinste was daar 'n trop varke .
41005012	Die demone smeek Jesus toe : " Asseblief , ons vra mooi , as U ons uit die man jaag , laat ons tog toe om in daardie trop varke te gaan bly . "
41005013	Skaars het Jesus hulle toegelaat of hulle is uit die man in die varke in . Die varke het heeltemal mal geword . Hulle het verwilderd op loop gegaan , teen die skuinste af , die see in . Daar was omtrent 2000 en die laaste een van hulle het versuip .
41005014	Die varkoppassers is toe in 'n stofstreep daar weg om vir almal in die dorp en omgewing te gaan vertel wat gebeur het . Van oral af het die mense gestroom om te kom kyk .
41005015	Daar aangekom , sien hulle die woeste man rustig by Jesus sit . Hy was netjies aangetrek en het normaal opgetree , soos enigeen van hulle . Dit het hulle bang en onseker gemaak .
41005016	Die mense wat dit alles gesien het , het natuurlik vir almal in besonderhede vertel wat met die woeste man met die demoon en die varke gebeur het .
41005017	Die mense uit daardie gebied was egter baie ontevrede en het Jesus gevra om pad te gee .
41005018	Toe Jesus in die skuit klim , vra die man wat die demoon gehad het Hom baie mooi of hy nie saam met Hom kon gaan nie .
41005019	Jesus wou nie . " Gaan huis toe waar jou mense vir jou wag . Gaan vertel vir hulle hoe goed die Here vir jou was en wat Hy alles vir jou gedoen het . " Die man het nie gestry nie .
41005020	Hy is daar weg en het vir die mense in daardie streek ( wat die mense Tien Stede genoem het ) gaan vertel wat Jesus alles vir hom gedoen het . Die mense se monde het oopgehang van verbasing oor sy verhaal .
41005021	Na die episode met die Geraseners is Jesus weer met die skuit terug na die oorkant toe . Toe Hy op die strand uitklim , het 'n massa mense om Hom saamgedrom .
41005022	Onder die mense was Jaïrus . Hy was 'n belangrike man , want hy was die leier van die sinagoge waar die Jode bymekaargekom het . Toe hy Jesus sien , val hy voor Hom neer en gryp sy voete vas .
41005023	Uit sy hart uit het hy Jesus begin smeek : " My dogtertjie is besig om dood te gaan . Asseblief , kom vat net aan haar en ek weet sy sal bly leef . Asseblief ! " Jesus is toe saam met hom .
41005024	Die mense is agter hulle aan en het rondom Jesus gedruk en gebondel .
41005025	Onder die mense was daar 'n vrou wat twaalf jaar lank al vreeslik gebloei het .
41005026	Sy het al baie swaargekry en het al wat 'n dokter was , besoek , maar niks wou help nie . Sy het net al hoe sieker geword .
41005027	Sy het van Jesus gehoor en toe
41005028	by haarself geredeneer : " As ek net aan hierdie Man kan raak , weet ek dat ek gesond sal word . " Toe Jesus so tussen die baie mense deurstap , kry sy haar kans .
41005029	Sy kom van agter af en vat aan Hom . Sy kon aan haar liggaam voel hoe sy beter word en die pyn weggaan . Sy was gesond !
41005030	Jesus het dadelik geweet dat iemand van sy krag gebruik het om gesond te word . Hy draai toe om en vra : " Wie ' t aan My gevat ? "
41005031	Die dissipels was dadelik by : " U sien tog hoe druk en beur die mense hier om U . Hoe kan U nog vra : ' Wie ' t aan My gevat ? ' "
41005032	Maar Jesus het Hom nie aan hulle gesteur nie , maar bly rondkyk om te sien wie dit was .
41005033	Die vrou het besef wat met haar gebeur het . Vrees het haar beetgepak en sy het begin bewe . Sy val toe voor Jesus neer en vertel Hom alles .
41005034	Jesus sê toe vir haar : " Jou dae van seerkry en swaarkry is verby . Omdat jy My so vertrou het , sal die siekte jou nooit weer pla nie . Gaan lewe voluit sonder die pyn en bekommernis . "
41005035	Jesus was nog besig om met die vrou te praat toe 'n paar mans van Jaïrus ( die leier van die sinagoge ) se huis af daar aankom . Hulle het slegte nuus gehad : " Jou dogter is dood . Los vir Jesus . Moet Hom nie verder pla nie . "
41005036	Jesus het dit gehoor en vir Jaïrus gesê : " Moenie dat dit jou ontstel nie . Vertrou My net . "
41005037	Jesus , saam met Petrus en die twee broers , Jakobus en Johannes , is toe alleen verder . Jesus wou nie hê dat al die mense moes saamgaan nie .
41005038	Toe hulle by Jaïrus se huis aankom , was daar 'n groot klomp mense wat vreeslik huil en rou . Hulle het vreeslik te kere gegaan en 'n lawaai gemaak .
41005039	Jesus gaan toe in en vra vir hulle : " Vir wat gaan julle so te kere ? Die kind slaap net . Sy is nie dood nie . "
41005040	Die mense bars toe uit van die lag asof Jesus nie weet wat Hy sê nie . Hy jaag toe al die mense uit die huis uit , behalwe die ouers en sy drie volgelinge . Saam is hulle na die bed van die dogtertjie toe .
41005041	Jesus vat die dogtertjie se hand en sê : " Talita koem ! " ( Dit beteken : " Dogtertjie , Ek sê , staan op . " )
41005042	Die dogtertjie het dadelik opgestaan en tussen hulle rondgestap . Sy was twaalf jaar oud . Jesus vra toe dat iemand vir haar kos moet gee . Die mense wat daar gestaan het , was totaal uit die veld geslaan . Jesus het hulle baie mooi gevra om nie vir enigiemand te vertel wat daar gebeur het nie .
41005043	
41006001	Van Jaïrus se huis af is Jesus saam met sy dissipels terug na sy eie mense in Nasaret .
41006002	Op die sabbat het Jesus die mense in die sinagoge meer van God gaan vertel . Baie van hulle was besonder beïndruk . Hulle het onder mekaar begin praat : " Waar het hy aan al hierdie dinge gekom ? By wie het hy al hierdie kennis gekry ? Om nie eens te praat van al die wonderlike dinge wat hy doen nie . Ons weet mos wie hy eintlik is .
41006003	Is hy nie die houtwerker , die seun van Maria nie ? Sy broers is mos Jakobus , Josef , Judas en Simon en ons ken sy susters ook goed . " Hulle wou maar net nie aanvaar dat Hy spesiaal is nie en het die neus vir Hom opgetrek .
41006004	" So gaan dit maar , " het Jesus toe gesê . " Iemand wat deur God gestuur is om met mense oor God te praat word oral op die hande gedra , behalwe deur die mense onder wie hy grootgeword het . "
41006005	Hy kon nie eintlik wonderlike dinge daar doen nie , behalwe om 'n paar siek mense gesond te maak .
41006006	Dit het Jesus nogal verstom dat sy eie mense Hom nie wou vertrou nie . Jesus is toe na die dorpies in die omgewing toe om vir hulle van God te vertel .
41006007	Sy dissipels het Hom gehelp . Jesus het hulle twee-twee saam na die dorpies toe gestuur en het aan hulle die mag gegee om bose geeste te verjaag .
41006008	Jesus het hulle gevra om die volgende te doen : hulle kon 'n kierie vir die reis saamvat , maar niks anders nie — nie kos nie , ook nie 'n tas of geld nie .
41006009	Hulle kon wel sandale dra , maar moes nie ekstra klere saamvat nie .
41006010	As iemand in 'n dorp hulle uitnooi om daar te kom bly , moes hulle in dié huis bly tot hulle werk op die dorp klaar was en hulle verder moes gaan . Hulle moes nie rondval nie .
41006011	As mense op 'n plek nie na hulle wou luister nie en hulle nie aan Jesus se volgelinge wou steur nie , moes hulle nie eens verder sukkel nie . Hulle moes omdraai en eenvoudig daar wegloop . Dit sou duidelik wys wat hierdie mense met die boodskap van God gemaak het .
41006012	Die dissipels is toe daar weg en het mense gaan aanmoedig om terug te draai na God toe .
41006013	Hulle het ook baie demone verjaag en siekes gesond gemaak deur 'n bietjie olie oor hulle te gooi .
41006014	Nuus oor al hierdie dinge het by koning Herodes uitgekom , want oral het mense oor Jesus gepraat . Hy was baie gewild . Party het selfs gesê : " Johannes die Doper is terug uit die dood en daarom het hy die krag om al hierdie wonderlike dinge te doen . "
41006015	Ander het daarvan verskil . " Nee , hy is Elia , " het party gesê , terwyl ander gespekuleer het dat Hy soos een van God se predikers van ouds was .
41006016	Toe Herodes dit alles hoor , was sy reaksie : " Johannes , die man wie se kop ek afgekap het , het sowaar uit die dood teruggekom ! "
41006017	Laat ek eers die verhaal vertel hoe Herodes Johannes se kop laat afkap het . Die einste Herodes het soldate gestuur om Johannes te vang en in die tronk te stop . Herodias het hom omgepraat om dit te doen . Sy was eers sy broer Filippus se vrou , maar Herodes het toe met haar getrou . Johannes het dit nie daar gelos nie en reguit vir Herodes gesê : “ God hou nie daarvan dat jy jou broer se vrou gevat het nie . ” Daaroor was Herodias natuurlik woedend en het begin planne maak om Johannes dood te maak . Maar sy kon dit nie regkry nie ,
41006018	
41006019	
41006020	want Herodes was lugtig vir Johannes . Hy het geweet dat Johannes 'n eerlike man was wat die Here gedien het . Daarom het hy 'n ogie oor Johannes gehou . Hy het graag geluister na wat Johannes alles sê , hoewel dit hom soms ongemaklik laat voel het .
41006021	Herodias het haar kans gekry op Herodes se verjaarsdag . Hy het 'n groot partytjie gehou vir al die belangrike mense in Galilea . Al die hoë staatsamptenare was daar saam met die bevelvoerders van sy soldate en die leiers van die gemeenskap in Galilea .
41006022	Die dogter van Herodias kom dans toe vir hulle . Sy was 'n treffer . Herodes en sy gaste was in ekstase . So meegevoer , sê Herodes vir haar :
41006023	" Vra my net wat jou hart begeer en ek sal dit vir jou gee . Ek sweer , vra maar net en ek sal sorg dat jy dit kry , al is dit die helfte van wat ek besit . "
41006024	Sy is toe daar weg , terug na haar ma toe : " Ma , wat moet ek vra ? " Sonder om een oomblik te huiwer sê haar ma : " Vra dat hulle Johannes die Doper se kop afkap en vir jou gee . "
41006025	Die dogter vlieg net daar om , terug na Herodes toe : " Ek wil Johannes die Doper se kop op 'n skinkbord hê , en sommer dadelik , asseblief . "
41006026	Die koning was uit die veld geslaan en hartseer , maar hy moes sy woord hou . Hy het mos voor al sy gaste gesweer dat hy sou doen wat sy vra .
41006027	Hy stuur toe een van sy soldate om Johannes se kop te gaan haal . Die man is daar weg en het Johannes se kop in die tronk gaan afkap .
41006028	Hy het dit op 'n skinkbord vir die meisie gevat , wat dit weer vir haar ma gegee het .
41006029	Toe die volgelinge van Johannes dit hoor , het hulle sy liggaam gaan haal en hom behoorlik begrawe .
41006030	Die mense wat Jesus uitgestuur het , het na 'n ruk teruggekom . Hulle het Jesus alles vertel wat hulle gedoen en gesê het .
41006031	Maar dit was omtrent soos 'n malhuis rondom Jesus . Mense het so gekom en gegaan dat Jesus-hulle nie eens 'n kans gekry het om te eet nie . Jesus stel toe voor dat net hulle klein groepie saam na 'n stil plek gaan om 'n bietjie te gaan rus .
41006032	Hulle is toe saam in 'n skuit na 'n plek waar hulle op hulle eie kon wees .
41006033	Maar 'n klomp mense het hulle gesien gaan . Hulle hardloop toe al met die strand langs en was selfs voor Jesus-hulle nog by die plek . Van oral af het die mense gekom .
41006034	Toe Jesus-hulle daar land , wag daar natuurlik 'n massa mense vir hulle . Dit het Jesus diep geraak . Daar staan die mense rond en hulle lyk net soos 'n klomp skape wat nie 'n herder het om hulle te lei nie . Jesus begin toe met hulle oor God en sy dinge gesels .
41006035	Dit het later begin skemer raak . Jesus se volgelinge kom hou toe kajuitraad met Hom . " Ons is so ver van winkels af en kyk hoe laat is dit al .
41006036	Dink U nie dit is 'n goeie plan om die mense te vra om gou by die winkeltjies in die omgewing vir hulle iets te gaan kry om te eet nie ? "
41006037	" Nee wat , " sê Jesus . " Gee julle sommer vir hulle iets om te eet . " " Om vir hierdie klomp mense kos te gee sal 'n fortuin kos , sowat agt maande se salaris . Wil U regtig hê ons moet soveel geld spandeer net om vir hulle kos te gee ? "
41006038	" Gaan kyk 'n bietjie hoeveel kos ons het , " vra Jesus toe . Hulle kyk toe rond . " Vyf brode en twee visse , " kom die antwoord .
41006039	Jesus vra toe sy getrouste volgelinge om die mense in groepies , so tussen 50 en 100 , op die groen gras te laat sit .
41006040	
41006041	Jesus vat die kos en sê vir God dankie daarvoor . Voor die mense begin Hy toe die kos deel , terwyl sy volgelinge dit vir hulle gee om te eet .
41006042	Almal het geëet tot hulle genoeg gehad het .
41006043	Daarna het sy volgelinge die kos bymekaargemaak wat oorgebly het , 'n hele twaalf mandjies vol .
41006044	Daar was baie mense ; net die mans wat saamgeëet het , was 5000 .
41006045	Toe hulle klaar geëet het , het Jesus die klomp mense gevra om huis toe te gaan . Hy het ook sy klein groepie getrouste volgelinge solank met die skuit vooruitgestuur na Betsaida toe .
41006046	Nadat Hy alles gereël het en die mense weg was , is Hy teen die berg op om te gaan bid .
41006047	Toe dit al goed donker was , was die boot mooi in die middel van die see . Jesus was alleen op die strand .
41006048	Hy het gesien hoe sy dissipels swoeg met die roeiery , want die wind was teen hulle .
41006049	Toe die son sy kop begin uitsteek , stap Jesus op die water na hulle toe . Hy wou langs hulle verbystap , maar toe hulle Hom op die water sien loop , dog hulle dit is 'n spook . Hulle het hulle spierwit geskrik . Jesus stel hulle toe dadelik gerus : “ Moenie so skrik nie , dit is net Ek . Julle hoef nie bang te wees nie . ”
41006050	
41006051	Hy klim toe in die boot by hulle . Daar en dan gaan die wind toe ook lê . Sy volgelinge was heeltemal uit die veld geslaan . Al het hulle gesien hoe so baie mense met so 'n bietjie kos genoeg kry om te eet , het hulle nie verstaan wie Jesus regtig is nie . Hulle kon hulle oë nie glo nie .
41006052	
41006053	Toe hulle anderkant by Gennesaret land , het hulle die skuit daar vasgemaak .
41006054	Jesus het skaars uit die boot geklim of die mense het Hom herken .
41006055	Die nuus dat Hy daar is , het soos 'n veldbrand deur die hele gebied versprei .
41006056	Waar Hy ook al gegaan het , het die mense siekes na Hom toe gebring . Of Hy nou in die klein plattelandse plekkies of in die groter dorpe was , die mense het daar vir Hom met hulle siekes gewag . Wanneer Hy by so 'n plek gekom het , het hulle vir Hom by die mark gewag , waar almal altyd saamgekom het . Hulle het Hom dan gesmeek en gesoebat om die siekes net toe te laat om aan Hom te raak . Dié wat aan Hom geraak het , het natuurlik almal gesond geword .
41007001	'n Klomp baie belangrike Jode uit Jerusalem kom toe na Jesus toe . Party van hulle was deel van die streng godsdienstige groep van die Fariseërs en daar was ook 'n paar wie se werk dit was om te sê hoe 'n mens die Skrif en veral die wet moes verstaan .
41007002	Hulle het Jesus en sy volgelinge fyn dopgehou . Hulle sien toe dat 'n paar van sy volgelinge kos eet sonder om hulle hande te was , wat ingedruis het teen die wet van die Jode .
41007003	( Daar was baie streng Joodse wette wat 'n mens moes volg om jouself rein en reg te kry om te eet . Die Jode sou nie eet voor hulle eers hulle hande gewas het nie . Hulle het dit van die ou tyd af so gedoen .
41007004	Byvoorbeeld , as hulle van die winkel af kom , sal hulle niks eet voordat hulle eers hulle hande op 'n spesifieke manier gewas het nie . En dit is nie al nie . Daar is hope sulke gebruike , soos om jou koppies , bekers , panne en selfs stoele op die voorgeskrewe manier te was . )
41007005	Juis daarom vra die besoekers uit Jerusalem toe vir Jesus : " Vir wat doen jou volgelinge nie wat ons mense nog al die jare doen nie ? Hoekom was hulle nie hulle hande voor hulle eet nie ? Nou eet hulle met hande wat nie voor God skoon is nie . "
41007006	Jesus sê toe : " Jesaja was reg toe hy gesê het wat God van 'n klomp skynheilige mense soos julle dink . Daar staan geskryf : ' God sê : Hierdie mense sê al die regte dinge voor God , maar hulle dien Hom nie uit hulle hart nie .
41007007	Hulle gebruik mooi godsdienstige woorde asof dit God is wat so sê , maar dit is 'n klomp reëls wat hulle sommer self uitgedink het . '
41007008	" Julle steur julle nie meer aan wat God van julle vra nie . Julle stel net belang in wat julle tradisies en voorouers sê .
41007009	" Julle is goed daarmee om God se wil eenkant toe te skuif en julle eie tradisies in die plek daarvan te sit .
41007010	Moses het mos gesê : ' Respekteer jou pa en ma ' en ' as iemand sy pa of ma slegmaak en verneder , moet hy doodgemaak word . '
41007011	Maar kyk wat het julle met Moses se woorde gemaak . Julle sê dat iemand vir sy ouers kan sê : ' Jammer , ek het niks om vir julle te gee nie en ek kan julle ook nie help as julle hulp nodig het nie , want ek het al my goed vir die Here opsy gesit . '
41007012	Dan hoef hy niks meer met sy ouers te doen te hê of vir hulle te sorg nie .
41007013	Wat God wil hê , word dus eenkant toe geskuif . Julle steur julle nie daaraan nie , maar dwing julle eie menslike tradisies op almal af en forseer hulle weer om dit vir hulle kinders te leer . En Ek kan nog baie ander sulke voorbeelde vir julle opnoem . "
41007014	Toe draai Jesus na al die ander mense toe wat daar gesit het . " Luister nou mooi na My , want Ek wil nie hê julle moet My misverstaan nie .
41007015	" Dit is nie wat julle eet en so in julle liggaam inneem wat julle onrein maak in God se oë nie . Nee , dit is wat by jou mond uitgaan wat jou vir God onrein maak . "
41007017	Jesus gaan toe saam met sy paar getrouste volgelinge in die huis in . Nuuskierig vra hulle Hom toe wat Hy bedoel het .
41007018	Jesus sê toe : " Sjoe , verstaan julle so min van wat Ek gesê het ?
41007019	Weet julle nie dat die kos wat 'n mens eet in jou maag beland en later weer uitgeskei word nie ? Dit raak jou nie regtig hier diep binne-in nie en daarom maak dit nie dat God jou nie wil hê nie . ( Dit beteken dat Jesus eintlik ook gesê het dat geen kos 'n mens vir God onrein en so onaanvaarbaar kan maak nie . )
41007020	Wat egter diep uit 'n mens se hart kom , maak die verskil en kan maak dat God niks daarvan hou nie .
41007021	Want dit is van binne af , uit wat 'n mens begeer , dat vuil gedagtes groei , soos om ander se goed te vat of jou seksueel sleg te gedra . Laat Ek 'n lysie maak . Ek praat van dinge soos moord , om
41007022	ontrou te wees in die huwelik , om meer te begeer as wat jy het , om mense kwaad te wil aandoen en allerhande skelmstreke te beplan , om nie om te gee wat jy doen nie , of dit nou reg of verkeerd is , om jaloers te wees op ander mense , om lelik met en van ander te praat , om te veel van jouself te dink en nie jou plek te ken nie en om sommer net ligsinnig te wees .
41007023	Al hierdie dinge kom uit die binnekant van die mens — dít is dinge waarvan God nie hou nie en dit maak mense voor Hom onrein en onaanvaarbaar . "
41007024	Van daar af is Jesus na die omgewing van Tirus toe . Hy het stilletjies by 'n huis ingegaan in die hoop dat niemand sou agterkom dit is Hy nie . Maar die plan het nie gewerk nie , want die nuus het vinnig versprei dat Hy daar is .
41007025	Sonder om 'n oomblik te wag het 'n vrou met haar dogtertjie wat deur 'n bose gees gepla is na Hom toe gekom .
41007026	( Sy was 'n Griek wat in Siro-Fenisië gebore is . ) Sy val toe voor Hom neer en smeek Hom om die bose gees uit haar dogter te verjaag .
41007027	Jesus antwoord haar toe : " Wag jou beurt af . Dit is mos nie mooi om die geestelike kos uit Israel se mond te vat en dit vir onrein mense te gee wat nie deel van die verbondsvolk van God is nie . "
41007028	" Ag , dit is waar , Here , " kom die antwoord , " maar onrein mense sal tevrede wees met die stukkies kos van genade wat van die volk van God se tafel afval . "
41007029	" Dit is 'n goeie antwoord , " sê Jesus . " Gaan maar huis toe , want die demoon is nie meer in jou dogter nie . "
41007030	Toe sy by die huis kom , kry sy haar dogter op die bed . Die demoon was weg .
41007031	Van die gebied van Tirus af is Jesus verby die See van Galilea na die gebied wat Tien Stede genoem word . Hy het die pad deur Sidon gevat .
41007032	Daar gekom , bring hulle 'n man na Jesus toe wat nie kon hoor nie en baie swaar gepraat het . Hulle vra toe vir Jesus om sy hand op die man te sit en hom gesond te maak .
41007033	Jesus vat toe die man eenkant toe , weg van al die mense af . Hy druk sy vingers in die man se ore en raak met 'n bietjie spoeg op sy vinger aan die man se tong .
41007034	Jesus kyk toe op hemel toe en met 'n diep sug sê Hy vir die man : " Effata . " ( Dit beteken : " Gaan oop . " )
41007035	Dadelik kon die man hoor en normaal praat .
41007036	Jesus vra hulle toe mooi om nie vir enigiemand daarvan te vertel nie . Maar dit het nie veel gehelp nie .
41007037	Die mense kon eenvoudig nie oor al hierdie wonderlike dinge stilbly nie . " Alles wat Hy doen , is eenvoudig goed . Hy laat mense hoor wat doof was en mense wat nie kon praat nie , praat nou normaal . "
41008001	Terwyl Jesus daar rond was , was daar op 'n slag weer so baie mense bymekaar . Hulle het niks by hulle gehad om te eet nie . Jesus roep toe sy getrouste volgelinge eenkant toe en sê :
41008002	" Ek voel jammer en bekommerd oor die mense . Hulle is nou al drie dae hier by My en hulle het niks meer oor om te eet nie .
41008003	As Ek hulle nou op 'n leë maag huis toe stuur , is Ek seker gaan party van hulle dit nie maak nie , want hulle bly baie ver . "
41008004	Sy volgelinge sê toe : " Waar op aarde gaan ons hier in die grammadoelas kos kry vir so baie mense ? "
41008005	" Hoeveel kos het ons ? " vra Jesus . " Ons het sewe brode , " kom die antwoord .
41008006	Jesus vra die mense toe om almal op die grond te gaan sit . Hy het vir God dankie gesê vir die kos en die brood begin deel . Die dissipels het die stukke brood vir die mense uitgedeel .
41008007	Daar was 'n paar klein vissies ook . Ook daarvoor het Jesus vir God dankie gesê en dit onder die mense uitgedeel .
41008008	Die mense het geëet tot hulle genoeg gehad het . Na die tyd het die dissipels die kos wat oorgebly het , bymekaargemaak — dit was sewe houers vol .
41008009	Daar was altesaam omtrent 4000 mense . Toe hulle klaar geëet het , het Jesus die mense gevra om huis toe te gaan .
41008010	Hy en sy getrouste volgelinge is met die skuit na die gebied van Dalmanuta toe .
41008011	Daar kom Jesus toe 'n klompie godsdienstige Jode teë wat hulleself Fariseërs noem . Hulle wou met Hom kom stry . Om te kyk of Hy nie dalk iets verkeerds sal doen of sê nie , vra hulle Hom toe om vir hulle iets te doen as bewys dat God aan sy kant is .
41008012	Met 'n swaar sug sê Jesus toe : " Waarom soek hierdie mense net heeltyd na iemand wat buitengewone dinge kan doen ? Laat Ek nou vir julle sê : so 'n bewys gaan Ek nie vir julle gee nie . "
41008013	Jesus het die stryerige Jode daar gelos , in die skuit geklim en na die ander kant van die See van Galilea gevaar .
41008014	Sy volgelinge het vergeet om genoeg brood in te pak . Hulle het net een by hulle gehad .
41008015	Jesus sluit toe daarby aan met 'n voorbeeld : " Wees baie versigtig vir die suurdeeg van die godsdienstige Jode wat hulleself die Fariseërs noem en ook vir die suurdeeg van Herodes . "
41008016	Die dissipels wonder toe onder mekaar waarom Jesus nou juis dit sê . " Dit is seker omdat ons nie genoeg brood saamgebring het nie , " dink hulle toe .
41008017	Jesus kom toe agter wat hulle besig was om te bespreek . " Julle misgis julle heeltemal , " sê Hy . " Waarom praat julle oor die brood wat julle vergeet het ? Is julle so dom dat julle nie kan verstaan wat Ek bedoel nie ? Of wil julle dalk nie verstaan nie ?
41008018	Julle het oë , maar sien niks nie en het ore , maar gaan soos dowes deur die lewe . Kan julle dan nie onthou hoe baie kos oorgebly het toe Ek met vyf brode vir die 5000 mense kos gegee het nie ? ” “ Twaalf houers vol , ” antwoord hulle vinnig .
41008019	
41008020	" En toe Ek met sewe brode 4000 mense genoeg gegee het om te eet , hoeveel kos was daar toe oor ? " vra Jesus . Weer laat hulle nie op hulle wag nie : " Sewe houers vol . "
41008021	Toe sê Jesus vir hulle : " Kan julle dan nog steeds nie insien dat dit nie brood is waarteen Ek julle waarsku nie ? "
41008022	Toe Jesus-hulle in Betsaida aankom , bring die mense 'n blinde man na Jesus toe en vra Hom baie mooi om die man gesond te maak .
41008023	Jesus vat toe die man aan die hand en lei hom uit die dorpie uit . Jesus spoeg toe op die man se oë en sit sy hand op die man . " Sien jy enigiets ? " vra Jesus hom .
41008024	Die man kyk toe op en sê : " Ja , ek sien mense , maar net baie vaagweg . Hulle lyk amper soos bome wat rondloop . "
41008025	Weer 'n keer vat Jesus aan die man se oë . Hierdie keer kon hy alles sien . Sy oë was heeltemal gesond .
41008026	Jesus sê toe vir die man : " Gaan nou reguit huis toe en moenie eers in die dorp 'n draai gaan maak nie . "
41008027	Jesus-hulle is van daar af na die klein dorpies rondom Sesarea-Filippi toe . Terwyl hulle op pad was , vra Jesus sy volgelinge : " Wie sê die mense is Ek ? "
41008028	" Hulle verskil nogal daaroor , " kom die antwoord . " Party sê U is Johannes die Doper en ander Elia . Dan is daar 'n klompie wat dink U is een van die spesiale boodskappers van God . "
41008029	" Maar julle , wat sê julle van My ? Wie is Ek ? " vra Jesus hulle toe . Petrus sê toe : " U is Christus , die beloofde Redder . "
41008030	Jesus vra hulle toe mooi om dit nie vir ander te sê nie .
41008031	Toe begin Hy met hulle oor Homself praat . Hy vertel hulle dat die Redder , die Seun van die mens , baie swaar gaan kry en dat al die belangrikste leiers van die Jode , of dit op politieke of godsdienstige gebied is , teen Hom gaan draai . Hulle gaan Hom doodmaak , maar na drie dae sal Hy weer lewendig word .
41008032	Jesus het niks weggesteek nie . Petrus gaan staan toe eenkant met Jesus en sê vir Hom dat Hy nie so moet praat nie .
41008033	Jesus het egter omgedraai en na sy volgelinge gekyk . Hy praat toe streng met Petrus : " Gee pad agter My , Satan ! " sê Hy . " Al wat vir jou saak maak , is wat mense wil hê . Jy gee nie om wat God wil hê nie . "
41008034	Jesus roep die ander mense ook na Hom en sy volgelinge toe en begin met hulle praat : " As iemand my volgeling wil wees , moet hy sy hele lewe vir My gee . Ek sal met niks minder tevrede wees nie . Om My te volg is nie altyd maklik nie . " Dit is soos om jou eie kruis na jou dood toe te moet dra as Ek dit van jou vra . Dit is soos om jou eie doodsvonnis te teken .
41008035	As jy net vir jouself wil lewe , sal jy uiteindelik jou lewe vir ewig verloor . As jy egter bereid is om alles wat Ek vra vir My te gee , al is dit ook jou lewe , sal jy uiteindelik jou lewe vir ewig behou . Jy moet die keuse doen .
41008036	Maar vra eers vir jouself die volgende vraag : Wat help dit as al die skatte in die wêreld joune is , maar daar is nie vir jou plek by God nie ?
41008037	'n Mens kan nie vir jou 'n plek by God koop met al die geld in die wêreld nie .
41008038	As iemand hom vir My of my boodskap skaam voor hierdie klomp goddelose , slegte mense in die wêreld , sal Ek My vir daardie persoon skaam wanneer Ek by my wonderlike groot Vader met al sy engele is .
41009001	" Ek vertel nie stories nie . Dit is die waarheid . Party van julle wat hier rondstaan , sal nie doodgaan voordat julle sien hoe God se nuwe wêreld lyk waar Hy met groot mag regeer nie . "
41009002	Ses dae het verbygegaan . Jesus vat toe vir Petrus , Jakobus en Johannes saam met Hom teen 'n hoë berg uit . Niemand anders was saam met hulle nie . Skielik , voor die oë van die drie mans , het Jesus heeltemal anders begin lyk .
41009003	Sy klere het geskitter en geblink soos g 'n mens dit ooit kan laat skitter of blink nie . Plotseling verskyn die ou Godsmanne ,
41009004	Elia en Moses , ook daar voor hulle en begin met Jesus praat .
41009005	Petrus haak toe af en sê : " Here , dit is so lekker om hier te wees . Laat ons sommer drie huisies hier bou , een vir U en een elk vir Moses en Elia . "
41009006	Petrus het eintlik net gebabbel , want hy was heeltemal verbouereerd . Hy het nie geweet wat om te sê nie , want hy was bang .
41009007	Die skaduwee van 'n groot wolk val toe op hulle . Iemand praat toe uit die wolk : " Dit is die Seun wat Ek liefhet . Luister na Hom . "
41009008	Met die knip van 'n oog was alles en almal weg . Hulle het rondgekyk , maar nog net vir Jesus by hulle sien staan .
41009009	Terwyl hulle so van die berg afstap , vra Jesus hulle mooi om vir niemand te vertel wat gebeur het voordat die Seun van die mens uit die dood opgestaan het nie .
41009010	Hulle het niks gesê nie , maar lank met mekaar gesels oor wat Jesus bedoel met " opstaan uit die dood " .
41009011	Hulle vra toe vir Jesus : " Waarom sê die slim mense dat Elia eers moet kom voordat die beloofde Redder sy opwagting gaan maak ? " " Wel , " sê Jesus , " laat Ek dit so stel .
41009012	Elia sal eers kom om alles reg te kry . Maar wat staan daar in die Skrif oor My ? Daar staan dat die Seun van die mens eers moet swaarkry en dat mense Hom moet verneder en verwerp .
41009013	Maar luister nou mooi wat Ek vir julle sê : Elia was al hier . Mense het met hom ook gemaak net wat hulle wou , presies soos ons in die Skrif oor hom lees . "
41009014	Toe Jesus-hulle van die berg af by sy ander volgelinge aankom , sien hulle dat daar 'n hele gedoente aan die gang is , want 'n klomp mense het daar saamgedrom . Die Joodse geleerdes wat die Skrif moes uitlê , was met die volgelinge van Jesus aan die argumenteer .
41009015	Die mense was verras toe hulle skielik vir Jesus daar sien aankom en hardloop na Hom toe .
41009016	" Waaroor stry julle so met hulle ? " vra Jesus .
41009017	" Meneer , " sê een van die mense toe , " ek het my seun hiernatoe gebring . 'n Bose gees het hom beetgepak sodat hy nie 'n woord kan uitkry nie .
41009018	As die bose gees hom pak , slaan hy op die grond neer . Skuim borrel dan by sy mond uit , hy byt vreeslik op sy tande en hy word stokstyf . Ek vra toe u volgelinge om die gees uit my seun te verjaag , maar hulle kon nie . "
41009019	Jesus sê toe : " Julle glo darem baie swaar . Hoe lank moet Ek nog hier by julle bly voordat julle sal glo ? Hoeveel geduld moet Ek nog met julle hê ? Bring die seun hier . "
41009020	Hulle bring toe die seun . Toe die gees Jesus sien , laat hy die seun op die grond neerslaan en stuiptrekkings kry . Voor almal het die seun op die grond gelê en rol terwyl skuim by sy mond uitborrel .
41009021	" Hoe lank gebeur dit al met hom ? " vra Jesus sy pa .
41009022	" Vandat hy klein is , kry hy sulke snaakse aanvalle , " kom die antwoord . " Dan gooi die gees hom in die vuur of in die water om hom te probeer seermaak .
41009023	As U ons enigsins kan help , smeek ek U , sien ons verdriet raak en help ons , asseblief ! " Jesus reageer toe : " Sê jy : ' As Ek kan ' ? Wel , as 'n mens vertrou , is enigiets moontlik . "
41009024	Die seun se pa roep toe uit : " Ek vertrou , en as ek hier en daar nie vertrou soos ek moet nie , help my asseblief daarmee ook . "
41009025	Jesus sien hoe die mense van alle kante af daar begin saamdrom . Hy praat toe streng met die bose gees : " Jy , gees wat keer dat hierdie seun kan hoor of praat , Ek sê nou vir jou , gee pad uit die seun uit en moenie ooit eens weer daaraan dink om terug te kom nie . "
41009026	Die gees het vreeslik gegil , die seun nog erger stuiptrekkings laat kry en is toe uit die seun uit . Die seun het doodstil bly lê . Baie mense het gedink hy is dood .
41009027	Jesus vat toe sy hand en help hom op , en die seun het regop gestaan .
41009028	Nadat Jesus-hulle weer by die huis ingegaan het , vra sy dissipels Hom stilletjies : " Hoekom kon ons nie van die bose gees ontslae raak nie ? "
41009029	Jesus sê toe : " Hierdie soort bose gees kan net uitgedryf word as jy God in gebed daarvoor vra . "
41009030	Hulle is van daar af weg en is deur Galilea . Jesus wou 'n bietjie privaat saam met sy getrouste volgelinge wees .
41009031	Hy wou die tyd gebruik om hulle meer te vertel en te leer wat hulle moes weet . Daarom wou Hy nie gehad het dat enigiemand moes weet dat hulle daar is nie . Hy sê toe : " Die Seun van die mens gaan aan mense uitgelewer word . Hulle sal Hom doodmaak , maar na drie dae sal Hy uit die dood opstaan . "
41009032	Sy volgelinge het nie mooi verstaan waaroor Hy praat nie , maar hulle was te bang om Hom verder uit te vra .
41009033	Toe hulle in Kapernaum by die huis aankom , vra Jesus hulle : " Waaroor het julle op pad so ernstig met mekaar gesels ? "
41009034	Nie een het iets gesê nie , want hulle het gestry oor wie van hulle die belangrikste was .
41009035	Jesus gaan sit toe en roep sy twaalf getrouste volgelinge nader . " Die een wat die belangrikste wil wees , moet die minste van almal word . Hy moet bereid wees om ander mense te dien . "
41009036	Hy neem toe 'n kind en laat hom tussen hulle staan . Hy hou die kind vas en sê :
41009037	" Wie mooi en goed optree teenoor een van hierdie kinders omdat hy in My glo , tree eintlik mooi en goed teenoor My op . En as iemand mooi en goed teenoor My optree , tree hy eintlik goed op teenoor God wat My gestuur het . "
41009038	Johannes sê toe : " Here , ons het 'n vreemde persoon gesien wat sommer demone verjaag . Hy is nie een van ons nie , maar hy het u Naam gebruik om dit te doen . Ons het vir hom gesê om op te hou . "
41009039	" Julle moes dit nie gedoen het nie , " sê Jesus . " 'n Persoon wat die een oomblik 'n kragtige ding namens My doen , kan nie die volgende oomblik omdraai en lelik van My praat nie .
41009040	Iemand wat nie ons vyand is nie , is ons vriend . "
41009041	" Luister 'n bietjie hier . Al sou iemand julle net 'n bietjie water gee omdat julle Christene is , sal God vir so 'n persoon iets teruggee .
41009042	En as iemand 'n Christen , al is hy hoe onbelangrik , op die verkeerde pad lei , sal God hom laat boet . Dit sal vir hom beter wees om 'n groot klip om sy nek vas te maak en in die diep see te gaan spring . Moenie dinge te ligtelik opneem nie .
41009043	Ek wil dit so sterk stel : as jou hand maak dat jy dinge doen waarvan God nie hou nie , raak ontslae van jou hand . Dit is beter om sonder 'n hand vir ewig saam met God te leef as om met twee hande in die hel te beland waar 'n vuur brand wat nooit sal doodgaan nie .
41009045	Dieselfde geld vir jou voete of oë . As jou voet veroorsaak dat jy die verkeerde pad loop , kap dit af . Gaan liewer kruppel die ewige lewe in as om met twee voete in die hel gegooi te word .
41009047	As jou oog die hele tyd net na verkeerde dinge wil kyk , ruk dit uit . Sorg liewer dat jy deel van God se nuwe wêreld is , al is dit met net een oog , want dit is beter as om met twee oë in die hel te sit .
41009048	Die Skrif sê mos : ' In die hel gaan die wurms nooit dood nie en die vuur brand vir altyd . '
41009049	" Dit sal nie maklik wees nie . Dinge wat nie lekker is nie , sal help om mense beter Christene te maak .
41009050	Sout is goed , maar as dit sy smaak verloor , wat dan ? Hoe kry 'n mens dit dan weer sout ? Sorg dat julle nie julle smaak in die wêreld verloor nie en leef in vrede saam . "
41010001	Van daar af is Jesus in 'n suidelike rigting na Judea toe . Hulle is aan die oorkant van die Jordaan langs . Mense het weer om Jesus saamgedrom en soos Hy gewoonlik gemaak het , het Hy hulle van God vertel .
41010002	Van die streng godsdienstige Fariseërs het ook by die groep aangesluit . Hulle wou kyk of Jesus Hom nie dalk kon vaspraat en so in die moeilikheid beland nie . Hulle vra Hom toe : " Mag 'n man van sy vrou skei ? "
41010003	" Wat het Moses vir julle in sy wet gesê ? " vra Jesus toe .
41010004	" Wel , " sê hulle , " Moses het gesê 'n man kan 'n brief skryf waarin hy sê dat hy van sy vrou wil skei en dan is alles verby . Sy moet dan uit die huis uit . "
41010005	" Dit was omdat julle so hardkoppig en vol sonde is dat Moses dit gesê het , " antwoord Jesus toe .
41010006	" Reg van die begin af het God mans en vroue gemaak .
41010007	As 'n man en 'n vrou trou , gaan hy van sy ouers af weg en bly saam met sy vrou .
41010008	Hulle twee is dan soos een mens .
41010009	As God twee mense so aan mekaar vasgemaak het , mag niemand die band tussen hulle losmaak nie . "
41010010	Toe hulle later weer saam by die huis was , het sy getrouste volgelinge Jesus gevra wat Hy daarmee bedoel het .
41010011	Jesus verduidelik toe : " As 'n man van sy vrou skei en met 'n ander vrou trou , is hy in God se oë ontrou aan sy eerste vrou . Net so ,
41010012	as die vrou van haar man skei en met 'n ander man trou , is sy ook in God se oë ontrou aan haar eerste man . "
41010013	Op 'n keer het mense kindertjies na Jesus toe gebring sodat Hy hulle kon seën . Die dissipels het hulle egter gekeer .
41010014	Toe Jesus dit sien , sê Hy dadelik dat sy dissipels moet ophou : " Moet nooit kindertjies keer om na My toe te kom nie . Hulle is altyd welkom by My .
41010015	" Die nuwe wêreld van God is juis bedoel vir mense soos hulle . Hiervan kan julle maar seker wees : wie nie God se leiding en heerskappy aanvaar soos 'n klein kind sy pa se leiding aanvaar nie , sal nie 'n plek in God se nuwe wêreld hê nie . "
41010016	Toe het Hy sy arms oopgehou sodat die kindertjies nader kon kom . Hy het hulle vasgehou , sy hand op die koppies gesit en hulle geseën .
41010017	Net toe Jesus by die huis uitgaan om verder te gaan , kom daar 'n man na Hom toe aangehardloop en val op sy knieë voor Hom neer . " Meneer , U is 'n goeie prediker , " sê hy . " Sê my , wat moet ek doen om die ewige lewe te kry wat God vir mense gee ? "
41010018	Jesus sê vir hom : " Waarom sê jy Ek is goed ? G'n mens is regtig goed nie . Net God en Hy alleen is goed .
41010019	Wel , jy ken mos die wil van God soos ons dit uit die wet leer . Daar staan dat jy nie iemand mag doodmaak nie , dat jy nie ontrou aan jou huweliksmaat moet wees nie , dat jy nie ander se goed mag vat nie , dat jy nie mag lieg of mense onder die verkeerde indruk bring en hulle so om die bos lei nie , en dat jy jou ouers met respek moet behandel . "
41010020	" Ek doen al dié dinge van kleins af al , Meneer , " sê die man vir Jesus .
41010021	Jesus kyk toe na hom . Dit was 'n oulike man van wie Jesus gehou het . " Daar is een ding wat jy nie reg doen nie . Gaan verkoop alles wat jy het en gee dan die geld vir die mense wat niks het nie . Op dié manier sal jy ryk wees in die oë van God . Nadat jy dit gedoen het , kom terug en word een van my volgelinge . "
41010022	Aan die man se gesig kon 'n mens sien dat hy baie teleurgestel en uit die veld geslaan was , want hy was baie ryk . Met 'n hartseer uitdrukking op sy gesig is hy daar weg .
41010023	Jesus bekyk die situasie toe so en sê vir sy getrouste volgelinge : " Ai , wat 'n opdraande pad is dit nie vir ryk mense om deel te word van God se nuwe wêreld nie . "
41010024	Dié woorde het Jesus se volgelinge nogal verbaas . Maar Jesus het verder gepraat : " My kinders , dit is glad nie so maklik om in die nuwe wêreld van God in te gaan nie .
41010025	Om die waarheid te sê , 'n olifant sal eerder deur die oog van 'n naald kan stap as wat 'n ryke in God se nuwe wêreld sal kan instap . "
41010026	Nou was Jesus se volgelinge eers verbaas . Hulle sê toe vir mekaar : " Wie op aarde sal dan in God se nuwe wêreld kan kom ? "
41010027	Jesus kyk toe vir hulle en sê : " Dit lyk miskien vir mense onmoontlik , maar God kan alles doen . Niks is vir Hom onmoontlik nie . "
41010028	Petrus begin toe noem wat hy gedoen het : " Wel , ons was darem gewillig om alles te laat staan en agter U aan te kom . "
41010029	" Luister nou mooi wat Ek sê , " sê Jesus . " Daar is niemand wat iets vir My en my boodskap prysgegee het wat nie honderd maal soveel sal terugkry nie . Dit maak nie saak of dit sy huis , broers of susters , sy ma of pa of kinders of sy grond is nie .
41010030	As Christen kry hy nou by al sy mede-Christene huise en broers en susters en ma ' s en kinders en grond . Maar Christenskap is nie net lekker nie . 'n Mens sal soms ook swaarkry omdat jy 'n Christen is . Maar wanneer God weer kom , sal so 'n persoon die ewige lewe ook kry .
41010031	Baie mense wat nou vreeslik in tel is en hulle baie belangrik hou , sal dan niks wees nie en wie nou niks is nie , sal dan die belangrikste plekke inneem . "
41010032	Jesus-hulle was op pad Jerusalem toe . Jesus het voor geloop terwyl sy volgelinge agternagekom het . Sy getrouste volgelinge was omgekrap en ontsteld terwyl ander bang begin voel het . Weer 'n keer vat Hy sy getrouste volgelinge eenkant toe en vertel vir hulle mooi wat met Hom gaan gebeur .
41010033	" Ons is op pad Jerusalem toe , " sê Jesus . " Daar sal Ek , die Seun van die mens , op 'n verraderlike manier in die kloue van die leiers van die Jode en die Joodse geleerdes val . Hulle sal besluit dat Ek uit die weg geruim moet word . Hulle sal My dood wil sien en daarom sal hulle My aan die Romeine oorgee .
41010034	Hulle sal My sonder genade behandel — hulle sal op My spoeg , met My spot , My met swepe slaan en uiteindelik doodmaak . Maar drie dae later sal Ek uit die dood lewendig word . "
41010035	Sebedeus se twee seuns , Jakobus en Johannes , kom vra Hom toe : " Meneer , ons wil U asseblief 'n groot guns vra . "
41010036	" Vra maar , laat Ek hoor , " sê Jesus .
41010037	" As U eendag groot en belangrik as heerser op u troon sit , kan ons asseblief aan weerskante van U sit ? " vra hulle vir Jesus .
41010038	" Julle weet nie wat julle vra nie , " kom Jesus se antwoord . " Die pad wat vir My voorlê , is bitter swaar . Dit is soos 'n beker vol smart en seerkry wat Ek moet drink . Ek dink nie julle sal dit saam met My kan drink nie . Soos iemand wat in water gedoop word , moet Ek in lyding gedoop word . Sal julle dit kan uithou ? Ek glo nie . "
41010039	" Ons sien daarvoor kans , " antwoord hulle vinnig . " Dit is wel so dat julle ook die beker van smart soos Ek sal drink en soos Ek in lyding gedoop sal word , " antwoord Jesus hulle .
41010040	" Maar Ek kan julle nie beloof dat julle aan weerskante van My sal kan sit nie . Dit is nie vir My om te besluit nie . God maak daardie plekke reg en Hy sal besluit wie sit waar . "
41010041	Toe die res van die twaalf dit hoor , was hulle sommer die duiwel in vir Jakobus en Johannes .
41010042	Jesus roep hulle toe bymekaar en sê : " Julle weet mos hoe dit byvoorbeeld onder die Romeine gaan . Hulle het leiers wat vir die mense sê wat moet gebeur en wat nie . Belangrike amptenare sit in die hoë poste en regeer die gewone mense van daar af .
41010043	“ Onder julle as Christene mag dit egter nie gebeur nie . As iemand onder julle belangrik wil wees , moet hy die onbelangrikste posisie onder julle inneem . Hy moet bereid wees om alles te doen wat die ander van hom vra en moet die hele tyd reg wees om die ander te dien , of dit hom nou pas of nie .
41010044	
41010045	" Selfs Ek , die Seun van die mens , het nie gekom sodat almal My moet bedien nie . Ek het gekom om ander te dien . Daarom het Ek my lewe gegee sodat baie mense daardeur weer God se eiendom kan word . "
41010046	Hulle kom toe by Jerigo aan . Jesus , sy getrouste volgelinge en 'n groot klomp ander mense was net op pad uit die dorp uit toe hulle by 'n blinde man verbyloop wat daar langs die pad gesit en bedel het . Dit was Bartimeus , die seun van Timeus .
41010047	Toe hy hoor dat dit Jesus van Nasaret is wat daar verbyloop , begin hy hard skree : " Jesus , Seun van Dawid , het U nie asseblief 'n bietjie jammerte vir my oor nie ? "
41010048	Baie mense het kwaai vir hom gesê om stil te bly . Maar hy het hom nie laat afsit nie en het harder geskree : " Seun van Dawid , sien my asseblief tog raak en kry my ook jammer . "
41010049	Jesus gaan staan toe stil en vra : " Gaan roep daardie man , asseblief . " Hulle roep toe die blinde man en sê : " Dit is jou gelukkige dag . Kom , Jesus roep jou . "
41010050	Die man gooi sy baadjie eenkant toe , spring op en kom na Jesus toe .
41010051	" Wat wil jy hê moet Ek doen ? " vra Jesus hom .
41010052	" Ek wil asseblief graag sien , Meneer , " kom die antwoord . " Jy kan maar gaan , " sê Jesus vir hom . " Omdat jy op My vertrou het , is jy nou gesond . " Die man kon dadelik sien en hy het daar en dan vir Jesus begin volg .
41011001	Hulle kom toe by Betfage en Betanië teen die hange van die Olyfberg aan . Dit was nie ver van Jerusalem af nie . Jesus vra toe twee van sy volgelinge :
41011002	" Gaan na die dorpie toe hier voor ons . Nes julle by die dorpie inkom , sal julle 'n jong donkie kry waarop niemand nog ooit gery het nie . Maak hom los en bring hom hier .
41011003	As iemand julle voorkeer en vra wat julle doen , sê vir hom : ' Die Here het hierdie donkie nodig . Sodra Hy klaar is , sal Hy die donkie terugstuur . ' "
41011004	Hulle is toe daar weg en kry die donkie wat in die straat by 'n deur vasgemaak staan .
41011005	Toe hulle die donkie losmaak , is daar dadelik 'n paar mense by wat wil weet wat hulle doen .
41011006	Hulle sê toe wat Jesus gesê het . Die mense was tevrede en het hulle hulle gang laat gaan .
41011007	Toe hulle met die donkie by Jesus kom , gooi hulle van hulle klere oor die donkie se rug . Jesus klim toe op die donkie . Die mense was baie opgewonde en wou wys dat Jesus baie spesiaal is .
41011008	Baie van hulle het los stukke klere op die pad voor Hom oopgegooi terwyl ander die pad besaai het met groen takkies en blare wat hulle langs die pad gepluk het .
41011009	Reg rondom Jesus het mense begin skree : " Hoera ! Prys Hom wat in die Naam van die Here self kom .
41011010	Hy gaan heers soos ons groot koning Dawid eens op 'n tyd geheers het . Mag God hierdie heerskappy groot en wonderlik maak . Prys God in die hemel ! "
41011011	Toe Jesus in Jerusalem aankom , is Hy dadelik na die tempel toe . Hy het 'n bietjie daar rondgekyk , maar dit was al laat . Daarom het Hy en sy volgelinge besluit om na Betanië terug te gaan .
41011012	Die volgende dag is Jesus-hulle terug Jerusalem toe . Op pad het Jesus honger geword .
41011013	Hy sien toe 'n entjie van hulle af 'n vyeboom met blare aan . Hy gaan kyk toe of daar iets aan die boom is om te eet . Dit was ongelukkig nie vyetyd nie , met die gevolg dat die boom net vol blare was .
41011014	" Niemand sal ooit weer van jou vrugte eet nie , " sê Jesus toe vir die boom . Sy dissipels het Hom dit hoor sê .
41011015	In Jerusalem is Jesus dadelik tempel toe . Langs die tempelgebou was daar 'n groot plein . Daar was 'n muur om sodat dit as deel van die tempel beskou is . Daar was 'n hele bedrywigheid soos die mense diere gekoop en verkoop het wat nodig was vir die offers in die tempel . Daar en dan het Jesus al die besigheidsmense begin uitjaag . Daar was ook mense wat geld geruil het . Daar kon jy jou geld omruil vir die regte geld wat vir die tempelbelasting nodig was . Jesus het al hulle tafels omgekeer en die stoele van die duiweverkopers omgestamp .
41011016	As iemand nog iets deur die plein wou dra om te gaan verkoop , het Jesus hom voorgekeer en uitgejaag .
41011017	Jesus verduidelik toe vir hulle wat aangaan : " Staan daar nie in die Skrif nie : ' Die bedoeling is dat al die mense in die wye wêreld My moet kom aanbid hier waar Ek woon ' ? Julle het dit egter die bymekaarkomplek van diewe en skelms gemaak . "
41011018	Die Joodse godsdienstige leiers het daarvan gehoor . Hulle het toe planne begin beraam om Jesus uit die weg te ruim . Hulle was bang dat Jesus te gewild sou begin word , want hulle het geweet dat die mense baie beïndruk was met wat Jesus alles vir hulle vertel het .
41011019	Toe dit begin donker word , is Jesus-hulle weer uit Jerusalem uit weg .
41011020	Die volgende môre toe hulle weer by daardie vyeboom verbystap , sien hulle dat die vyeboom wortel en tak dood is .
41011021	Petrus onthou toe wat Jesus die vorige dag gesê het : " Here , kyk ! Die boom waarmee U gister so kwaai gepraat het , is dood . "
41011022	Jesus sê toe : " Vertrou God vir alles . Luister nou mooi . As julle God regtig vertrou , sal julle dinge kan doen wat dít wat met die vyeboom gebeur het na kinderspeletjies sal laat lyk .
41011023	Ek praat van groot dinge soos om vir die berg te sê om op te staan en in die see te gaan spring . En as jy nie wonder of dit gaan gebeur nie , maar God totaal vertrou , sal jy dit sowaar met jou eie oë sien gebeur .
41011024	Daarom sê Ek vir julle : as julle van God iets vra , moet julle ook nie wonder of julle dit gaan kry nie . Julle moet so op God vertrou dat dit vir julle eintlik moet voel of julle dit al klaar gekry het , en God sal dit vir julle gee .
41011025	" En wanneer julle bid , moet julle eers mooi dink of daar nie iemand is vir wie julle kwaad is of met wie julle vassit nie . Raak eers van al daardie slegte gevoelens ontslae sodat julle niks meer teen daardie persoon hou nie . Dan sal julle Vader in die hemel ook die verkeerde dinge oorsien wat julle doen . "
41011027	In Jerusalem is Jesus weer reguit tempel toe . Terwyl Hy daar rondstap , kom die godsdienstige leiers van die Jode na Hom toe .
41011028	" Wie gee jou die reg om al hierdie dinge te doen ? " val hulle Hom aan . " Wie ' t vir jou gesê jy mag dit doen ? "
41011029	Jesus reageer toe so : " Laat Ek julle ook 'n bietjie 'n vraag vra en as julle My kan antwoord , sal Ek vir julle sê wie My die reg gee om hierdie dinge te doen .
41011030	Het God vir Johannes die Doper gestuur om te doop of het hy en 'n klompie ander mense sommer self besluit om dit te doen ? Hoe dink julle ? "
41011031	Hulle hou toe 'n bietjie kajuitraad en besef hulle is vas . Sê hulle : " God het hom gestuur , " sal Jesus vir hulle vra waarom hulle dan nie geglo het wat Johannes gesê het nie .
41011032	As hulle egter sê : " Dit was sommer die idee van mense , " is hulle in die moeilikheid by die gewone mense , want almal het geweet dat Johannes regtig iemand was wat van God af gekom het .
41011033	Hulle sê toe maar vir Jesus : " Ons weet nie . " Jesus sê toe natuurlik : " Dan gaan Ek ook nie vir julle sê wie My die reg gegee het om hierdie dinge te doen nie . "
41012001	Jesus vertel toe vir hulle verhale om hulle meer van die geestelike dinge te leer : " 'n Boer het vir hom 'n pragtige wingerd aangeplant . Hy het baie druiwe geplant en 'n stewige heining omgesit . Verder het hy alles gebou wat nodig was om net daar by die wingerd wyn ook te kon maak . Hy het tot 'n plek gemaak waar 'n wag kon sit om die druiwe op te pas . In 'n stadium moes hy ver gaan reis . Hy verhuur toe sy wingerd met die ooreenkoms dat die huurders vir hom 'n deel van die druiwe-oes sou gee .
41012002	Toe die oestyd kom , stuur hy een van sy werkers om sy deel van die druiwe te gaan haal .
41012003	Toe die werker daar aankom , gryp die huurders hom , gee hom 'n paar taai klappe en stuur hom sonder 'n enkele druiwekorrel daar weg .
41012004	Weer probeer die eienaar — hy stuur nog 'n werker . Met hom het dit nog slegter gegaan as met die vorige een . Die huurders het hom oor die kop geslaan en liederlik beledig .
41012005	Nog 'n keer het die eienaar probeer , en nog 'n keer , en nog 'n keer . Maar die huurders wou niks weet nie . Hulle het van die werkers vir wie die eienaar gestuur het , aangerand en ander het hulle selfs doodgemaak .
41012006	" Uiteindelik was daar nog net een oor wat hy kon stuur en dit was sy eie seun . Hy het sy seun baie liefgehad en het eers mooi daaroor gedink . ' Hulle sal my seun darem sekerlik met groter respek behandel , ' het hy geredeneer .
41012007	" Toe die seun daar opdaag , sê die huurders vir mekaar : ' Daar kom die een aan wat hierdie grond eendag gaan erf .
41012008	As ons hom doodmaak , sal daar niemand wees wat die grond kan erf nie en dan sal ons dit maklik in die hande kan kry . ' Hulle doen dit toe . Sy lyk het hulle sommer daar buite die wingerd gegooi .
41012009	" Wat dink julle het die eienaar van die wingerd toe gedoen ? Ja , hy het self gekom en al daardie huurders laat doodmaak . Die wingerd het hy toe vir ander gegee .
41012010	Het julle nog nooit die stukkie in die Skrif gelees nie waar daar staan : ' 'n Klip wat die bouers nie eens wou gebruik nie en eenkant toe gegooi het , het God reg bokant die voordeur ingebou vir almal om te sien .
41012011	Die Here self het dit gedoen , en hoe wonderlik is dit nie vir ons om te sien nie ' ? "
41012012	Die Joodse godsdienstige leiers het toe eers planne gemaak om Jesus in die tronk te stop , want hulle het goed geweet dat die verhaal wat Jesus vertel het teen hulle gemik was . Hulle was egter versigtig vir die gewone mense . Daarom het hulle Jesus vir eers gelos en weggegaan .
41012013	Na 'n rukkie stuur hulle 'n paar mans na Jesus toe . Hulle was van die godsdienstige Jode uit die Fariseërs en van die ondersteuners van Herodes . Hulle moes Jesus probeer uitlok om iets verkeerds te sê wat hulle 'n rede sou gee om Hom te laat vang .
41012014	Hulle het toe so begin : " Meneer , ons weet jy leer die mense baie dinge oor God . Ons het jou leer ken as iemand wat net die waarheid praat . Jy gee nie om wat hierdie of daardie belangrike mense van jou sê of dink nie , want vir jou is alle mense dieselfde . Jy loop God se pad reguit en leer die mense om dit ook te doen . Sê vir ons , dink jy dit is reg om so baie belasting aan die keiser te betaal ? Moet ons hom belasting betaal of nie , want hy is mos 'n koning van 'n vreemde land wat net ons geld wil hê ? "
41012015	Jesus het goed geweet dat hulle 'n klomp tweegesigte was wat Hom wou uitvang . Hy vra hulle toe sommer reguit : " Vir wat probeer julle My uitvang ? Bring asseblief vir My 'n geldstuk waarmee ons belasting betaal sodat Ek daarna kan kyk . "
41012016	Hulle bring toe vir Hom so 'n geldstuk ( want daar was in daardie tyd baie verskillende soorte geldstukke en 'n mens kon nie almal vir belasting gebruik nie ) . Jesus vra toe : " Kyk mooi na die geld ; wie se beeld is hierop en wie se naam staan hier geskryf ? " " Die keiser s'n , " sê hulle .
41012017	" Nou ja , " antwoord Jesus , " as die geld met die keiser se beeld daarop die keiser s'n is , gee dit vir hom . Maar onthou , julle is volgens God se beeld gemaak . Julle behoort aan Hom en daarom moet julle seker maak dat julle julleself aan God gee . " Hulle het nie geweet wat om te sê nie , want hulle was verstom oor die slim manier waarop Jesus hierdie moeilike vrae hanteer het .
41012018	Daar was 'n groep godsdienstige mense onder die Jode wat uit die ryk en belangrike families van Jerusalem gekom het . Hulle het hulleself Sadduseërs genoem . Hulle het gesê as 'n mens dood is , is jy dood . 'n Mens sal met ander woorde nie weer lewendig word nadat jy dood is nie .
41012019	Hulle kom toe ook om Jesus uit te vra . " Ons sien jy leer die mense baie dinge oor God . Nou ja , Moses het vir ons geskryf dat as 'n getroude man sonder kinders doodgaan , sy broer met sy weduwee moet trou . Hy moet dan 'n seun in sy broer se plek kry om te sorg dat die familienaam nie uitsterf nie .
41012020	Sê nou daar is sewe broers in 'n familie en die eerste een sterf voordat hy 'n kind kon kry .
41012021	Volgens Moses se wet moet die tweede broer nou met die vrou trou . Sê nou hulle het ook nie kinders nie .
41012022	So gaan dit met al sewe die broers . Uiteindelik is die vrou ook dood , sonder dat sy 'n kind gehad het .
41012023	As daar dan nou 'n opstanding na die dood is , soos jy beweer , met watter man gaan hierdie vrou dan in die hemel getroud wees ? Hier op aarde was sy mos met al sewe getroud . "
41012024	Jesus sê toe : " Dit is nou 'n dom vraag . Julle ken nie julle eie Skrif nie en julle weet nog minder hoe sterk God regtig is .
41012025	As die mense eendag uit die dood weer lewendig word , sal hulle nie meer trou nie . Hulle sal op dieselfde manier bestaan as die ander hemelse wesens wat natuurlik ook nie trou nie . Dit beantwoord nou julle vraag . Maar kom ons gesels 'n bietjie verder oor mense wat uit die dood gaan opstaan .
41012026	Die Skrif vertel mos hoe Moses daar gestaan het by die bos wat so gebrand het en hoe God vir hom gesê het : ' Ek is nou nog die God van Abraham , ja , die God van Isak en die God van Jakob . '
41012027	God is nie 'n dooie God of die God van die dooies nie . Julle wil dit nie glo nie , maar glo My , julle maak 'n reusefout . "
41012028	'n Geleerde Jood wat veral goed was met die uitlê van wat die Skrif sê , kom toe daar verby . Hy het gehoor met watter goeie antwoord Jesus die Sadduseërs in 'n hoek gedryf het . Hy begin toe ook met Jesus argumenteer : " As 'n mens nou aan al die opdragte en wette van God dink , watter een dink jy is die belangrikste ? "
41012029	Jesus antwoord toe : " Boaan die lys staan : Luister mooi , die Here ons God is die enigste Here wat daar is .
41012030	Jy moet Hom liefhê met alles wat jy is en het . Niks in jou lewe mag vir jou so belangrik soos God wees nie .
41012031	Maar langs hierdie opdrag staan 'n tweede een : jy moet ander mense so liefhê asof hulle jy self is . Daar is nie 'n ander opdrag wat naby hierdie twee kom nie . "
41012032	" Jy het dit baie mooi gestel . Ek kan sien dat jy mense goed kan leer , " sê die Joodse geleerde toe . " Dit is waar , daar is net een God en daar is geen ander nie .
41012033	Dat ons Hom moet liefhê met alles wat ons is en het , is regtig baie belangriker as allerhande godsdienstige dingetjies wat ons doen , soos om geskenke vir God tempel toe te bring of om spesiaal tempel toe te kom om aan God te offer . "
41012034	Jesus kon sien dat hierdie Joodse geleerde weet waarvan hy praat en het toe vir hom gesê : " Jy is baie naby aan God se nuwe wêreld . " Die vrae het opgedroog , want niemand het meer kans gesien om met Jesus in 'n argument betrokke te raak nie .
41012035	Jesus was weer in die tempel besig om mense van God te vertel . Hy vra toe vir die mense by Hom : " Hoekom sê die Joodse skrifkenners dat die beloofde Redder uit die familie van koning Dawid gaan kom ?
41012036	Kyk wat het die Heilige Gees Dawid in die Skrif laat skryf : ' Die Here het vir my Here gesê : Sit hier op die ereplek langs My tot Ek met al jou vyande klaargespeel het en hulle magteloos voor jou lê . '
41012037	" Uit hierdie deel sien ons dat Dawid die Redder wat beloof is ' Here ’ noem . Hoe kan Hy dan terselfdertyd ook Dawid se seun wees ? "
41012038	Vir die groot groep mense wat daar na Hom gesit en luister het , was dit lekker om te hoor hoe Hy oor God se dinge praat . Terwyl Jesus so oor die dinge van God praat , sê Hy : " Wees baie versigtig vir die geleerde Jode wat so alles van die Skrif af weet . Hulle hou tog so daarvan om gesien te word . Hulle loop met hulle spoggerige klere rond waar die meeste mense hulle kan sien en groet almal dan kamma vriendelik .
41012039	As jy hulle in die erediens soek , kyk maar net daar op die voorste plekke waar almal hulle kan sien . En as die mense 'n fees hou , hou net die belangrikste plekke dop — daar sal jy hulle kry . Maar kyk 'n bietjie wat hulle regtig doen .
41012040	Hulle sal vroue wat nie mans het nie en nie mooi weet hoe dinge werk nie kul sonder om 'n oog te knip . So sal hulle die vroue se huise kry . Ai , dan bid hulle nog sulke lang gebede om mense met hulle vroomheid te beïndruk . God gaan sulke mense dubbel en dwars straf . "
41012041	Jesus het toe 'n rukkie lank regoor die kollekteborde in die tempel gaan sit . Hy kyk toe wat die mense vir die tempel ingooi . Daar was ryk mense wat sommer baie geld ingegooi het .
41012042	'n Baie arm vrou , wat nie meer 'n man gehad het om vir haar te sorg nie , kom gooi toe twee stukkies kopergeld in . Dit was so te sê niks werd nie .
41012043	Jesus roep toe sy dissipels . " Luister nou mooi wat Ek vir julle sê . " Het julle daardie arm vrou gesien wat die twee koperstukkies ingegooi het ? Sy het meer vir God gegee as enigeen van die ander .
41012044	Al die ander het gegee omdat hulle so baie het . Hulle sal dit nie eens mis nie . Maar sy is brandarm en het niks nie . Die bietjie wat sy gehad het om iets mee te koop om te eet het sy vir God gegee . Ja , sy het alles vir Hom gegee . "
41013001	Terwyl Jesus-hulle so uit die tempelterrein stap , sê een van sy volgelinge vir Hom : " Here , kyk hierdie massiewe rotsblokke waarmee die tempel gebou is . Is die gebou nie pragtig nie ? "
41013002	" Sien julle al hierdie groot geboue ? " vra Jesus . " Hulle sal tot op die grond toe afgebreek word . Daar sal nie een klip op 'n ander een gelos word nie . "
41013003	'n Rukkie later gaan Jesus teen die hang van die Olyfberg sit . Van daar af kon 'n mens die tempel mooi sien . Omdat daar nie ander mense by hulle was nie , vra Petrus , Jakobus , Johannes en Andreas Hom toe :
41013004	" Vertel ons asseblief meer . Wanneer gaan al hierdie vreeslike dinge gebeur ? Op watter manier gaan ons gewaarsku word dat die verwoesting gaan begin ? Is daar tekens wat ons kan dophou ? "
41013005	" Julle moet versigtig wees , " sê Jesus . " Daar sal baie mense kom wat julle op 'n dwaalspoor sal wil sit en baie sal sowaar agter hulle aanloop .
41013006	Hulle sal kom en sê dat hulle die redder is en my Naam daarvoor gebruik .
41013007	Moenie skrik as julle hoor dat mense begin oorlog maak nie . Dit is dinge wat moet gebeur , maar dit beteken nog nie dat die einde hier is nie .
41013008	Nasies sal met mekaar baklei oor wie die sterkste is en die een heerser sal die ander een probeer onderkry . Kos gaan ook met tye baie skaars word en op ander plekke sal daar aardbewings wees . Dit sal die eerste tekens wees dat die einde aan die kom is , net soos die pyne wat 'n swanger vrou kry die teken is dat die kind op pad is .
41013009	" Kyk ook wat alles met julle gaan gebeur . Mense sal julle voor die hof sleep en julle voor almal verneder en slaan . Omdat julle my volgelinge is , sal julle voor die leiers van die wêreld aangekla word , maar dit sal julle die kans gee om vir hulle van My te vertel .
41013010	Voordat die einde kom , moet die goeie nuus eers aan al die nasies vertel word .
41013011	En as hulle julle in die tronk stop of voor die hof sleep , moenie bekommerd wees oor wat julle gaan sê nie . " Die Heilige Gees sal julle op daardie oomblik help om die regte dinge te sê . Dit sal nie julle wees wat praat nie , maar die Heilige Gees .
41013012	" Dit sal so sleg gaan dat 'n broer niks daarvan sal dink om sy eie broer te verraai sodat hy doodgemaak kan word nie . Pa ' s sal dit ook aan hulle kinders doen . Kinders sal ook nie meer na hulle ouers wil luister nie . Hulle sal teen hulle ouers draai en nie omgee om hulle te laat doodmaak nie . Mense sal niks meer met julle te doen wil hê nie omdat julle aan My behoort . Hulle sal julle sleg behandel waar hulle kan .
41013013	Maar as iemand nie aan die druk toegee nie , maar aan my kant bly staan tot die bitter einde toe , sal God hom in sy nuwe wêreld verwelkom .
41013014	" Julle moet mooi begryp wat Ek vir julle wil sê . As julle daardie veragtelike ' ding ' wat alles net wil stukkend maak en vernietig in die tempel sien staan waar dit nie eens behoort te kom nie , moet al die mense in Judea sorg dat hulle so gou moontlik in die berge gaan wegkruip .
41013015	As jy op jou stoep sit , moenie eers in die huis ingaan om enigiets te gaan haal nie .
41013016	As jy op die lande werk , moenie huis toe gaan om jou eers beter te gaan aantrek nie . Jy moet net maak dat jy wegkom .
41013017	Ek kry veral vroue jammer wat in daardie stadium babatjies het of verwag .
41013018	Vra God mooi dat hierdie dinge nie in die koue winter moet gebeur nie . Dit gaan verskriklik wees . Mense gaan ongelooflik swaarkry .
41013019	Nog nooit in die geskiedenis van hierdie wêreld was daar so iets nie en so iets sal ook nooit weer gebeur nie .
41013020	As God nie besluit het om die einde gouer te laat aanbreek nie , sou niemand dit gemaak het nie . Maar gelukkig het God die verskriklike tyd kortgeknip ter wille van daardie mense wat Syne is omdat Hy hulle vir Hom gekies het .
41013021	" As iemand julle in daardie stadium wil wysmaak dat dié of daardie man die verlosser is wat sou kom , moet julle julle glad nie daaraan steur nie . Lag hom uit .
41013022	Daar gaan mense kom wat sal sê dat hulle spesiale boodskappers van God is of dat hulle die redder is wat God gee , maar alles sal net 'n klomp leuens wees . En dit gaan nie net by praatjies bly nie . O nee , glo My , hulle gaan sulke wonderlike dinge doen dat selfs die mense wat God vir Hom gekies het , sal begin wonder of hulle nie dalk die waarheid praat nie . Hulle sal dit oorweeg om die regte pad te los en agter daardie persone aan te gaan — as so iets hoegenaamd denkbaar is .
41013023	Julle moet asseblief baie daarvoor oppas . Onthou , Ek het julle betyds gewaarsku .
41013024	" Julle sal al hierdie verskriklike dinge deurmaak : die son sal skielik dowwer word en nie meer mooi skyn nie , en die maan sal glad nie meer opkom nie ;
41013025	die sterre sal uit die hemel val , en die natuurkragte gaan heeltemal deurmekaargekrap word .
41013026	" Dan sal die groot oomblik aanbreek . Voor die oë van die mense sal die Seun van die mens op die wolke verskyn . Almal sal sy geweldige krag en grootheid sien .
41013027	Hy sal die mense wat Hy gekies het van elke hoekie van die aarde af bymekaar gaan maak . Daarmee sal sy engele Hom help .
41013028	" Daar is nog iets anders wat Ek wil hê julle moet weet . Ek gaan dit vir julle verduidelik met die voorbeeld van 'n vyeboom . As 'n vyeboom nuwe , sagte takkies maak en die blaartjies begin uitkom , weet julle dat die somer op pad is . Dieselfde geld vir julle vraag hoe 'n mens kan weet of die einde naby is .
41013029	As julle hierdie dinge sien gebeur , moet dit vir julle soos die vyetakkies en blare wees : dit moet vir julle sê dat die einde om die draai is .
41013030	Sowaar , dit gaan nie lank wees nie . Die mense wat ons ouderdom is , sal nog leef wanneer dit gebeur .
41013031	Daar sal 'n tyd kom wanneer die hemel en die aarde nie meer daar is nie . Maar daar sal nooit 'n tyd kom wanneer my woorde nie meer waar sal wees nie . "
41013032	" Net God weet die presiese datum en tyd wanneer die einde gaan kom . Die engele weet dit nie en ook nie sy Seun nie , net Hy , want Hy is die Een wat sal besluit wanneer dit sal wees .
41013033	Wees daarom wakker en op julle hoede sodat julle nie onkant gevang word nie . Julle weet mos nie wanneer die einde gaan kom nie .
41013034	" Laat Ek dit vir julle verduidelik met 'n storie . Dit is soos 'n man wat vir 'n lang ruk van sy huis af weggaan . Hy reël alles mooi . Sy werkers moet na sy huis kyk en daarom gee hy vir elke werker iets om te doen . Vir een sê hy om by die deur wag te hou .
41013035	Hou goed wag , want julle weet nie wanneer die eienaar van die huis skielik daar instap nie . Dit kan enige tyd wees : in die middel van die nag , vroeg in die oggend , as die son sak of in die aand , ja , enige tyd .
41013036	As hy skielik die deur oopstoot , moet hy jou nie lekker opgekrul en vas aan die slaap kry nie .
41013037	" Laat Ek dit vir elkeen weer sê en mooi beklemtoon : julle moet wakker en op die uitkyk wees , want Ek kom terug . "
41014001	Die groot fees van die Jode , die paasfees , en nog 'n ander fees , naamlik die fees van die ongesuurde brood , was om die draai . Dit was nog maar twee dae voor die feestelikhede met mening sou begin . Die godsdienstige leiers van die Jode in Jerusalem het aan allerhande agterbakse planne gedink om Jesus te vang en te laat doodmaak .
41014002	" Ons kan dit nie doen terwyl die mense feesvier nie , want dan het ons 'n opstand onder die mense , " het hulle geredeneer .
41014003	In daardie stadium was Jesus nog in Betanië . Hy het by Simon , wat melaats was , gaan eet . 'n Vrou kom toe die eetkamer in . By haar het sy 'n potjie baie duur parfuum gehad wat van nardus gemaak was . Sy het die potjie oopgemaak en alles op Jesus uitgegooi , veral op sy hare .
41014004	Van die ander mense aan tafel was baie omgekrap . Hulle het eers so onderlangs gemompel en toe vir die vrou gesê : " Hou op , hoekom mors jy die parfuum so ?
41014005	Ons kon dit maklik gaan verkoop en amper 'n jaar se salaris daarvoor gekry het . Dink net hoeveel arm mense kon ons met daardie geld gehelp het . " Hulle het sommer lelik met haar geraas .
41014006	Jesus sien toe wat aangaan . " Los haar ! Waarom kraak julle haar so af ? Wat sy vir My gedoen het , beteken vir My baie . Dit is so 'n mooi gebaar .
41014007	Onthou een ding : julle kan later die arm mense help , want daar sal altyd van hulle wees . Julle sal meer as genoeg kans kry om dit te doen . Maar Ek gaan nie altyd so by julle wees nie .
41014008	Sy het hierdie parfuum oor My uitgegooi terwyl sy nog kon . Hierdie liggaam van My gaan binnekort in 'n graf lê . Sy het egter die parfuum betyds oor My uitgegooi terwyl Ek nog hier by julle is .
41014009	Sowaar , waar mense in die toekoms oor My gaan praat , gaan hulle oor haar ook praat . Dit maak nie saak waar dit is nie , maar hulle sal haar onthou . "
41014010	Omtrent in daardie tyd het Judas , een van die twaalf getroue volgelinge van Jesus , besluit om teen Hom te draai . Hy is na die Joodse godsdienstige leiers toe om te hoor of hy hulle kon help om Jesus te vang .
41014011	Die godsdienstige leiers was natuurlik baie bly om dit te hoor . Hulle het vir hom 'n hele klomp geld beloof as hy hulle sou help . Judas het sy kans mooi afgewag om Jesus te verraai .
41014012	Op die eerste dag van die fees waarop hulle teruggedink het aan die ongesuurde brood wat Israel in Egipte moes eet , is die lam vir die paasfees ook geslag . Juis toe vra Jesus se volgelinge Hom : " Waar moet ons vir ons die paasete gaan regmaak ? "
41014013	Jesus stuur toe twee van sy volgelinge : “ Gaan Jerusalem toe . Daar sal julle 'n man kry wat 'n emmer water dra . Loop agter hom aan tot hy by 'n huis ingaan . Sê dan vir die man aan wie die huis behoort : ‘ Jesus , wat die mense so van God vertel , vra waar die kamer is waar Hy en sy volgelinge die paasete kan eet . ’
41014014	
41014015	Hy sal julle na 'n groot kamer op die boonste verdieping van die huis vat . Alles sal klaar regstaan . Daar moet julle die kos vir die ete begin voorberei . "
41014016	Die twee volgelinge is toe daar weg en in Jerusalem het hulle alles net so gekry soos Jesus gesê het . Hulle het toe die kos vir die paasfees begin regmaak .
41014017	Teen die aand se kant het Jesus met sy ander volgelinge ook daar aangekom .
41014018	Aan tafel sê Jesus toe vir hulle : " Ek het 'n belangrike ding om vir julle te sê . Een van julle wat nou hier saam met ons sit en eet , gaan My in die rug steek . "
41014019	Sy volgelinge was baie omgekrap en het onder mekaar gesê : " Dit is tog seker nie ek nie " en : " Ook tog seker nie ek nie , of hoe ? "
41014020	" Dit is een van julle twaalf , " sê Jesus . " Dit is die een wat saam met My sy hand in die bak insteek om kos te vat . Aan die een kant is dit nodig dat Ek , die Redder , doodgemaak moet word .
41014021	Die Skrif skryf so daaroor en so moet dit gebeur . Maar aan die ander kant bly 'n verraaier 'n verraaier . Hy verraai immers die Redder . Arme hy ! Dit sou vir hom beter gewees het as hy nooit gebore was nie . "
41014022	Terwyl hulle eet , vat Jesus 'n stuk brood . Nadat Hy vir God dankie gesê het vir die kos , breek Hy die brood en gee dit vir die ander . " Vat dit en eet dit . Dit is my liggaam , " sê Hy .
41014023	Toe vat Hy die beker met die wyn .
41014024	Weer sê Hy vir God dankie en gee dit toe vir sy dissipels om te drink . " Dit is my bloed wat bewys dat God sy ooreenkoms om julle God te wees , gaan hou . Dit geld nie net vir 'n paar nie , maar vir baie mense .
41014025	Luister mooi wat Ek vir julle sê : Ek sal nie weer so saam met julle wyn sit en drink tot die dag dat Ek nuwe wyn in God se nuwe wêreld sal drink nie . "
41014026	Nadat hulle saamgesing het , is hulle na die Olyfberg net buite die stad toe .
41014027	Jesus het verder gepraat : " Julle almal gaan die rug vir My draai asof julle My nie ken nie . Die Skrif sê mos : ' Ek sal die skaapwagter platslaan en sy skape sal in alle rigtings weghardloop . '
41014028	" Maar Ek sal uit die dood opgewek word en dan na Galilea toe gaan . Julle sal agter My aankom . "
41014029	Petrus kon dit nie meer hou nie en sê toe ernstig : " Al hardloop almal weg en maak asof hulle U nie ken nie , hoef U nie bekommerd te wees nie . Ek sal dit nooit doen nie . "
41014030	" Wel , dan het Ek nuus vir jou , " kom dit van Jesus . " Vandag , om meer presies te wees , vannag voor dit tyd word vir die haan om die tweede maal te kraai , sal jy al drie maal gesê het dat jy nog nooit iets met My te doen gehad het nie . "
41014031	Hardkoppig het Petrus aangehou : " Ek sal dit nooit ooit doen nie . Al maak hulle my dood , ek sal dit nie doen nie . " Die ander het almal ook so gesê .
41014032	Van daar af is hulle Getsemane toe . Dit is 'n plek net buite Jerusalem waar mense graag onder die bome uitgekamp het . Daar aangekom , sê Jesus vir sy volgelinge : " Wag hier , Ek gaan bid . "
41014033	Hy het net vir Petrus , Jakobus en Johannes saamgevat . Jesus was aan die worstel en het baie bedruk gevoel .
41014034	" Ek voel doodsbenoud . Ek kan dit byna nie meer uithou nie , " sê Hy vir die drie . " Wag julle hier en kyk dat niemand ons hier verras nie . "
41014035	Jesus het toe 'n entjie verder gaan kniel en God gevra of daar nie miskien 'n moontlikheid was dat die verskriklike dinge wat vir Hom wag , nie hoef te gebeur nie .
41014036	" My liewe Vader , " het Jesus begin , " U kan doen net wat U wil , want U kan alles doen . Is daar nie 'n kans dat al hierdie vreeslike dinge nie met My hoef te gebeur nie ? Ek probeer U nie voorskryf nie . As U wil hê dit moet gebeur , laat dit dan gebeur . Doen asseblief wat U wil . "
41014037	Toe Jesus by die ander drie kom , lê hulle vas aan die slaap . " Simon , " sê Jesus vir Petrus , " wat gaan aan ? Slaap julle ? Kon jy sowaar nie eens 'n uurtjie wakker bly om te kyk dat iemand ons nie aanval nie ?
41014038	Jy sal baie wakkerder moet wees as dit by versoekings kom . Vra God om jou te help om nie die verkeerde dinge te doen nie . Ek weet julle sê julle wil graag die regte dinge doen , maar dit gebeur nie altyd so nie . "
41014039	Weer het Jesus gaan bid en dieselfde as die eerste maal gevra .
41014040	Toe Hy terugkom , kry Hy die drie weer so . Hulle was so vaak dat hulle sowaar weer aan die slaap geraak het . Toe Jesus daar aankom , was hulle so skaam dat hulle nie mooi geweet het wat om vir Hom te sê nie .
41014041	'n Derde maal het Jesus gaan bid en toe Hy terugkom , sê Hy vir hulle : " Julle lê lekker en slaap asof julle al die tyd in die wêreld het om te rus . Dit is nou genoeg . Ek het nie meer soveel tyd oor nie . Daardie spul sondige Jode gaan My netnou kom vang en dit omdat iemand My gaan verraai .
41014042	Komaan , laat ons gaan . My verraaier is net hier om die draai . "
41014043	Jesus se woorde was nog nie koud nie of daar staan Judas , wat een van sy twaalf getrouste volgelinge was . Hy was nie alleen nie . Om hom en agter hom het 'n hele bende mense gestaan met wapens en al . Die Joodse leiers het hulle natuurlik gestuur .
41014044	Om te keer dat hulle die verkeerde een vang , het Judas met hulle 'n spesiale teken afgespreek : " Die een wat ek met 'n soen op die wang groet , dit is die een ! Sorg dat julle hom in die hande kry en sê vir die wagte om hom goed op te pas . "
41014045	Daar aangekom , stap Judas na Jesus toe : " Goeienaand , Rabbi , " sê hy en soen Jesus op die wang .
41014046	Die mense storm op Jesus af en vang Hom .
41014047	Een van Jesus se volgelinge pluk toe 'n swaard uit en kap 'n veiligheidsman wat vir die hoëpriester gewerk het , se oor morsaf .
41014048	" Dink julle Ek is die een of ander rebel of terroris dat julle hier met 'n klomp wapens aankom om My te vang ? " vra Jesus toe .
41014049	" Ek het dag vir dag hier tussen julle rondgestap . Oop en bloot , voor almal , het Ek op die plein langs die tempel vir mense van God vertel . Hoekom het julle My nie toe gegryp nie ? Toemaar , Ek ken die antwoord : dit is omdat wat die Skrif lankal gesê het gaan gebeur , moet gebeur . "
41014050	Al sy volgelinge het toe gemaak dat hulle wegkom .
41014051	Een van sy volgelinge het egter op 'n afstand agter die spul mense aangeloop wat vir Jesus gevang het . Hy het net 'n stuk klere van linne aangehad . Toe hulle hom gryp , wikkel hy hom los en hardloop sonder sy klere kaal weg . Sy klere het by die ander mense agtergebly .
41014052	
41014053	Hulle vat Jesus toe na die belangrikste Joodse leiers toe .
41014054	Petrus het hulle op 'n veilige afstand gevolg . Hy is selfs saam tot in die agterplaas van die hoëpriester se huis . Daar het hy saam met die wagte om die vuur gaan sit om hom so 'n bietjie warm te maak .
41014055	Die Joodse leiers , saam met die Joodse Raad , het gesoek na 'n aanklag teen Jesus wat hulle genoeg rede sou gee om Hom te laat doodmaak . Maar hulle kon sowaar niks kry nie .
41014056	Baie het allerhande leuens oor Hom kom vertel , maar hulle stories het so verskil dat niemand hulle sou glo nie .
41014057	Toe span 'n paar saam met 'n groot leuen :
41014058	" Ons het hom hoor sê dat hy ons tempel sal afbreek waaraan ons mense so lank gebou het . In drie dae sal hy glo 'n ander bou en hy sal nie eens mense gebruik om dit te doen nie . "
41014059	Maar ook dié storie was so deurmekaar dat wat die een gesê het , nie dieselfde was as wat die ander een gesê het nie .
41014060	Die hoëpriester , wat die voorsitter van die vergadering was , staan toe op en vra vir Jesus : " Nou toe , jy het die lelike dinge gehoor wat hierdie mense oor jou kwytraak . Wat het jy vir jouself te sê ? "
41014061	Maar Jesus het net doodstil gebly . Weer vra die hoëpriester Hom : " Is jy die beloofde Redder , die Seun van die groot God ? "
41014062	" Ek is , " sê Jesus . " En meer nog , julle sal sien hoe Ek , die beloofde Redder , op die ereplek langs die sterke God sit en ook hoe Ek op die wolke gaan kom om julle te oordeel . " Dit was waarvoor die hoëpriester gewag het .
41014063	Hy skeur toe sy klere dat almal kan sien hoe ontsteld hy is . " Vir wat soek ons nog na iemand wat vir ons kan vertel wat hierdie man verkeerd gedoen het ? " roep hy uit .
41014064	" Julle almal het dit gehoor . Hierdie man het geen ontsag vir God nie en sê dinge wat God diep seermaak . Wat dink julle van dit alles ? " Soos een man het almal saamgestem en gesê dat daar nou geen kwessie meer was nie : Jesus moet doodgemaak word .
41014065	Hulle spoeg toe op Hom en nadat hulle sy oë toegebind het , dam hulle Hom met die vuis by : " Toe , sê 'n bietjie wie het jou geslaan as jy kan . Jy sê mos jy is iemand wat namens God kan praat . " Die wagte het Jesus gevat en Hom baie seergemaak deur Hom te slaan .
41014066	Terwyl Petrus so saam met die wagte in die agterplaas van die hoëpriester se huis gesit het , kom daar 'n meisie verby wat daar gewerk het .
41014067	Toe sy by Petrus verbystap wat hom sit en warm maak by die vuur , steek sy vas en kyk mooi . " Jy is ook mos een van daardie groep mense wat agter die Nasarener , Jesus , aangeloop het , " sê sy .
41014068	" Nee , ek is nie , " het Petrus dit dadelik ontken . " Ek het g 'n idee waarvan jy praat nie . Ek ken die man nie eens nie . " Toe staan hy op en gaan staan naby die hek . Net toe kraai die haan .
41014069	Maar die meisie wou hom nie los nie . Sy sê vir die mense wat daar by die hek staan : " Ek is seker hierdie ou is een van die Nasarener se volgelinge . "
41014070	Weer het Petrus dit heftig ontken . Daarna sê van die ander wat daar rondgestaan het : " Jong , jy lyk vir ons net soos een van hulle . Jy kom dan ook uit Galilea . "
41014071	Dit het Petrus laat swets om te wys hoe ernstig hy is : " Ek sweer ek ken nie eens hierdie man van wie julle so praat nie . "
41014072	Juis toe kon 'n mens die haan 'n tweede maal hoor kraai . Petrus het dit ook gehoor en dadelik onthou wat Jesus vir hom gesê het : " Voordat die haan twee maal kraai , sal jy al drie maal gesê het dat jy My nie eens ken nie . " Toe het hy bitterlik gehuil .
41015001	Sommer vroeg die volgende môre het die Joodse godsdienstige leiers en die Joodse Raad besluit wat hulle gaan doen . Hulle het Jesus in boeie na die Romeinse goewerneur , Pilatus , toe gestuur om die saak verder te hanteer .
41015002	" Is jy die koning van die Jode ? " was Pilatus se eerste vraag . " Ja , wat jy sê , is waar , " kom dit van Jesus .
41015003	Die leiers onder die priesters kom toe met 'n klomp stories waarmee hulle Jesus beskuldig .
41015004	Pilatus vra Jesus toe weer : " Luister net wat sê hierdie mense alles van jou . Wil jy nie jouself verdedig nie ? "
41015005	Steeds het Jesus nie 'n woord gesê nie . Pilatus kon dit nie mooi verstaan nie .
41015006	Gedurende die paasfees het die Romeine gewoonlik een persoon vrygelaat wat in die tronk was . Die mense kon kies wie . Juis toe was daar 'n bende rebelle in die tronk .
41015007	Een van hulle was 'n man met die naam Barabbas .
41015008	Die bende het amok gemaak , die mense opgestook en selfs moord gepleeg . Die mense kom vra toe vir Pilatus wanneer hy dan soos gewoonlik 'n gevangene gaan vrylaat .
41015009	" Hoe lyk dit , kan ek maar die koning van die Jode loslaat ? " vra Pilatus toe .
41015010	Hy was nie dom nie — hy het geweet dat die leiers van die priesters net jaloers was op Jesus en net daarom het hulle Hom kom aankla .
41015011	Die priesters het niks gehou van Pilatus se voorstel nie en het die klomp mense buitekant opgesweep om te vra dat Barabbas eerder losgelaat moet word .
41015012	Weer vra Pilatus hulle : " Wat moet ek dan doen met die een wat julle die koning van die Jode noem ? "
41015013	" Kruisig hom ! " gil hulle .
41015014	" Maar hoekom ? Wat het hy dan verkeerd gedoen ? " vra Pilatus . Die klomp mense het net harder geskree : " Kruisig hom ! "
41015015	Pilatus wou die skare tevrede hou . Daarom het hy maar vir Barabbas laat gaan . Vir Jesus het hy laat martel deur Hom met 'n sweep te laat slaan en toe gesê dat hulle Hom moet kruisig .
41015016	Die Romeinse soldate vat Jesus toe weg na 'n soort binneplein in Pilatus se paleis . Hulle roep al die ander soldate van hulle afdeling ook .
41015017	Daar het hulle vir Jesus pers klere aangetrek en 'n kroon wat hulle van dorings gevleg het , op sy kop gedruk sodat Hy kamma soos 'n koning lyk .
41015018	Toe begin hulle maak asof hulle Hom soos 'n belangrike koning groet : " Bly om u te ontmoet , o koning van die Jode ! " skree hulle .
41015019	Weer en weer het hulle Hom met 'n stok oor die kop geslaan en op Hom gespoeg . Dan val hulle weer kamma op hulle knieë en maak asof hulle Jesus as 'n vreeslik belangrike persoon eer .
41015020	Toe hulle uiteindelik moeg was om Jesus so te spot , trek hulle die pers klere uit en trek Jesus se eie klere weer vir Hom aan . Toe vat hulle Jesus na die plek toe waar Hy gekruisig moes word .
41015021	'n Sekere man wat oorspronklik van Sirene in Afrika af gekom het , het juis toe daar verbygestap . Hy was op pad van die platteland af dorp toe . Sy naam was Simon en sy kinders was Aleksander en Rufus .
41015022	Die soldate gee hom toe sommer die kruis en sê hy moet dit na Golgota , oftewel die " Plek van die Kopbeen " , toe dra .
41015023	Daar wou hulle Hom wyn wat met galbitter kruie gemeng is , gee om sy pyn so 'n bietjie te stil . Jesus wou dit nie vat nie .
41015024	Toe kruisig hulle Hom . Sy klere het hulle gevat en lootjies getrek om te sien wie wat moet kry .
41015025	Dit was so nege-uur in die môre toe hulle Jesus gekruisig het .
41015026	Op die kennisgewing wat verduidelik het hoekom Hy gekruisig is , het gestaan : " Die koning van die Jode . "
41015027	Saam met Jesus het die soldate ook twee ander mans aan kruise weerskante van Jesus opgehang . Hulle was diewe .
41015029	Die mense wat daar verbygestap het , het hulle kop geskud . Hulle het allerhande lelike dinge vir Hom geskree en Hom gespot . " Komaan , jy het so gespog dat jy die tempel sal afbreek en weer in drie dae sal opbou . Toe , wys nou wat in jou steek .
41015030	Klim van die kruis af . Red jou eie lewe ! "
41015031	Die godsdienstige leiers van die Jode het net so te kere gegaan . Hulle het Jesus onder mekaar gespot : " Dit help nou veel . Ander kon hy help , " het hulle gesê , " maar nou kan hy homself nie eens uit die moeilikheid help nie .
41015032	Laat ons nou 'n bietjie sien hoe die redder wat kamma die koning van Israel wil wees van die kruis afklim . Dan kan ons ook darem sien en glo . " Die twee diewe wat langs Hom gehang het , het Hom ook gespot en beledig .
41015033	Teen twaalfuur die middag het dit donker geword in daardie gebied . Dit het donker gebly tot so drie-uur die middag .
41015034	Toe skree Jesus hard : " Eloï , Eloï , lemá sabagtani ? " oftewel : " My God , my God , waarom het U My alleen gelaat ? "
41015035	Van die omstanders het Jesus gehoor en gesê : " Luister , hy roep Elia . "
41015036	Een van hulle bring toe vinnig 'n spons wat in wyn gedruk is . Hy sit die spons op 'n stok sodat Jesus kon drink en sê : " Los hom nou uit sodat ons kan sien wat gaan gebeur . Miskien kom haal Elia hom van die kruis af . "
41015037	Al wat gebeur het , was dat Jesus hard geskree het en dood is .
41015038	Net toe het die groot gordyn wat in die tempel gehang het van bo na onder in twee geskeur .
41015039	'n Bevelvoerder van die Romeinse soldate het reg voor die kruis gestaan . Hy het gehoor hoe Jesus skree en het gesien hoe Hy dood is . " Hierdie man was sowaar die Seun van God , " was al wat hy gesê het .
41015040	'n Entjie van die kruis af het 'n groepie vroue gestaan en kyk . Onder hulle was Maria Magdalena en Maria ( sy was Joses en Klein-Jakobus se ma ) asook Salome .
41015041	Dit was die vroue wat in Galilea saam met Hom gegaan en vir Hom gesorg het . By hulle was daar ook heelwat ander vroue wat saam met Hom na Jerusalem toe gekom het .
41015042	Dit het begin laat word en omdat dit Vrydag was , was die Jode besig om reg te maak vir die sabbat wat met sononder sou begin .
41015043	Josef van Arimatea was 'n lid van die Joodse Raad en het baie uitgesien na die tyd wanneer God kragtig as Koning in sy nuwe wêreld sou heers . Hy het die moed bymekaargeskraap en is na Pilatus toe om te vra of hy maar Jesus se liggaam kon gaan begrawe .
41015044	Pilatus was verbaas om te hoor dat Jesus al dood was .
41015045	Hy vra toe vir die bevelvoerder van die soldate of Jesus regtig al dood is . Dié sê toe ja . Pilatus sê toe vir Josef dat hy maar vir Jesus kon gaan begrawe .
41015046	Josef het 'n groot stuk linne gekoop en nadat hy Jesus se liggaam van die kruis afgehaal het , het hy die liggaam in die linnedoek toegedraai . Hy het Jesus gaan begrawe in 'n graf wat uit rots gekap was en soos 'n kamertjie gelyk het . En hy het 'n groot ronde klip voor die ingang van die graf gerol .
41015047	Maria Magdalena en Maria , Jesus se ma , het gesien waar hy Jesus begrawe het .
41016001	Toe die son sak en die sabbat verby was , het Maria Magdalena , Salome en Maria , Jakobus se ma , olie gaan koop wat lekker ruik om dit op die liggaam van Jesus te gaan gooi .
41016002	Die volgende oggend vroeg , net toe die son uitkom , is hulle weg graf toe .
41016003	Hulle het onder mekaar gewonder : " Wie gaan ons help om daardie groot rots voor die ingang van die graf weg te kry ? "
41016004	Daar gekom , kon hulle hulle oë byna nie glo nie . Die groot rots het eenkant weggerol gelê .
41016005	Hulle gaan toe in die graf in wat soos 'n kamertjie gelyk het . Hulle skrik hulle byna boeglam , want daar aan hulle regterkant sit 'n jongman met spierwit klere aan .
41016006	" Moenie weghardloop nie , " sê die man . " Ek weet julle is op soek na Jesus van Nasaret . Hy is nie meer hier nie , want Hy het uit die dood lewendig geword . " Kom kyk maar hier waar hulle sy lyk neergesit het .
41016007	Gaan vertel vir Petrus en sy ander volgelinge : Jesus is voor julle uit Galilea toe . Daar sal julle Hom kry soos Hy vir julle gesê het . "
41016008	Die vroue draai toe om en hardloop met bewende bene so al wat hulle kan terug , want hulle het groot geskrik . Hulle het hulle monde gehou en met niemand daaroor gepraat nie , want hulle was te bang . ( Tog het hulle vir Petrus en die ander kortliks vertel wat vir hulle gesê is . Daarna het Jesus self deur hulle die wonderlike boodskap oor Hom wat altyd waar sal bly , van die ooste tot in die weste laat verkondig . Hiervan kan ons seker wees . )
41016009	Vroeg daardie Sondagoggend het Jesus weer lewendig geword . Maria Magdalena het Hom eerste gesien . ( Dit was sy uit wie Jesus mos sewe demone verjaag het . )
41016010	Sy is toe daar weg om vir die ander volgelinge van Jesus te gaan vertel . Hulle almal was nog baie hartseer oor alles wat gebeur het en het gehuil .
41016011	Toe Maria vir hulle vertel dat Jesus leef en dat sy Hom gesien het , wou hulle nie 'n woord glo wat sy sê nie .
41016012	'n Rukkie later het nog twee , wat iewers in die platteland op pad was , Jesus op 'n ander manier gesien .
41016013	Hulle het vir die ander gaan vertel wat gebeur het , maar dié het hulle ook nie geglo nie .
41016014	'n Ander keer was Jesus se elf getrouste volgelinge besig om te eet toe Jesus daar tussen hulle staan . Hy het ernstig met hulle daaroor gepraat dat hulle nie wil glo dat Hy lewe nie en dat hulle so hardkoppig is om nie die ander wat Hom lewendig gesien het te wil glo nie .
41016015	Hy sê vir hulle : " Gaan vertel vir al die mense die goeie nuus oor My . Almal moet dit hoor .
41016016	" Elkeen wat julle boodskap glo en by julle as Christene aansluit deur gedoop te word , sal gered word . Iemand wat dit nie wil glo nie , kan maar vergeet : God sal hom straf .
41016017	" Dié wat glo , sal baie wonderlike dinge doen . Ek sal hulle die krag gee om demone uit mense te verjaag . Hulle sal spesiale nuwe tale kan praat en
41016018	sal slange met hulle kaal hande optel . Gif en sulke dinge sal hulle ook niks kan aandoen nie . Hulle sal net aan siek mense raak en die mense sal dadelik gesond word . "
41016019	Daarna is die Here Jesus terug hemel toe om by God self op 'n ereplek te sit .
41016020	Sy volgelinge het die boodskap oral gaan vertel . Die Here self het hulle gehelp en het gewys dat dit waar is deur wonderlike dinge daarna te laat gebeur .
42001001	Baie mense het al 'n verhaal geskryf oor al die groot dinge wat onlangs onder ons gebeur het .
42001002	Hulle het gebruik gemaak van inligting wat aan ons deurgegee is deur mense wat al hierdie dinge self meegemaak het en wat God al van daardie tyd af getrou dien .
42001003	Ek het besluit om ook oor al hierdie gebeure aan u te skryf , hooggeagte Teofilus . Ek verseker u dat ek deeglik navorsing oor hierdie groot verhaal gedoen het sodat ek alles reg aan u kan oorvertel , presies net soos dit gebeur het .
42001004	U sal deur die loop van my verhaal agterkom dat alles wat u in die kerk geleer het , die volle waarheid is .
42001005	My verhaal begin by Sagaria . Hy was 'n priester en 'n lid van die priesterlike diensgroep van Abia . Dit was in die tyd toe Herodes die koning van Judea was . Sagaria se vrou was Elisabet . Sy kom uit Aäron se nageslag .
42001006	Hulle was twee goeie mense wat God se voorskrifte gehoorsaam het . Hulle het nooit 'n voet verkeerd gesit nie .
42001007	Sagaria en Elisabet was kinderloos , want Elisabet kon nie kinders hê nie . Hulle albei was ook al baie oud .
42001008	Op 'n dag , toe dit Sagaria se beurt was om as priester in God se tempel in Jerusalem diens te doen ,
42001009	het die lot op hom geval om wierook op die altaar te gaan brand .
42001010	Terwyl Sagaria in die tempel daarmee besig was , het 'n groot skare buitekant gebid .
42001011	Skielik het 'n engel aan hom verskyn , daar aan die regterkant van die wierookaltaar .
42001012	Sagaria het hom boeglam geskrik .
42001013	Maar die engel het hom gerusgestel : " Moenie bang wees nie , Sagaria . God het jou gebede verhoor . Jou vrou Elisabet gaan binnekort 'n seun hê . Noem hom Johannes .
42001014	Hy gaan nog groot vreugde in jou lewe bring , ook in baie ander mense se lewe .
42001015	God het hom uitgekies vir 'n baie belangrike taak . " Johannes mag nooit wyn of sterk drank drink nie . Die Heilige Gees sal reeds van voor sy geboorte af by hom wees .
42001016	Johannes sal baie Israeliete wat in sonde leef na die Here hulle God toe terugbring .
42001017	Sy belangrikste werk sal wees om te sê dat die Here na sy volk toe op pad is . Hy sal dit doen met dieselfde krag en oortuiging as die profeet Elia van ouds . Johannes sal maak dat pa ' s en seuns weer in vrede met mekaar leef . En hy sal mense wie se harte so hard soos klip is , terugkry op die regte pad . So sal hy die Israeliete voorberei vir die Here se koms . "
42001018	Sagaria was heeltemal uit die veld geslaan oor die engel se woorde . " Dit klink te goed om waar te wees . Hoe weet ek u praat die waarheid ? Ek is dan al stokoud . My vrou ook . Sy kan mos nie meer kinders hê nie . "
42001019	Toe sê die engel vir hom : " Besef jy nie met wie jy te doen het nie ? Kyk , ek is Gabriël . Ek staan voltyds in God se diens . Hy het my spesiaal na jou toe gestuur met hierdie goeie nuus .
42001020	Maar omdat jy my nie wou glo nie , sal jy stom wees tot op die dag dat jou seun gebore word . Tot dan sal jy nie 'n woord uitkry nie . Alles wat ek vir jou gesê het , sal binnekort waar word ; presies op die tyd wat God bepaal het . "
42001021	Intussen het die skare wat buite gewag het dat Sagaria hulle moet kom seën , ongeduldig geraak . " Hoekom kom hy dan nie uit nie ? " het hulle onder mekaar gevra .
42001022	Toe Sagaria uiteindelik buitetoe kom , kon hy glad nie praat nie . Die skare het agtergekom dat hy 'n visioen gesien het , want hy het aanhoudend met sy hande vir hulle beduie wat gebeur het sonder om 'n woord uit te kry .
42001023	Toe Sagaria se verpligtings daar in die tempel klaar was , het hy teruggegaan na sy huis toe .
42001024	Nie lank daarna nie het Elisabet begin verwag . Sy was so bly daaroor dat sy vir vyf maande lank eenkant gaan bly het , weg van almal af .
42001025	" Die Here het 'n wonderwerk aan my gedoen , " het sy gesê . " Hy het gesorg dat mense nou nie meer agteraf met my sal spot omdat ek nie kinders kan hê nie . "
42001026	In die sesde maand van Elisabet se swangerskap het God die engel Gabriël na Nasaret toe gestuur , 'n dorp in Galilea .
42001027	Hy moes 'n belangrike boodskap na 'n meisie toe neem wat daar gebly het . Haar naam was Maria . Sy het nog nie seksuele gemeenskap met 'n man gehad nie . Sy was verloof aan Josef , 'n man uit die nageslag van koning Dawid .
42001028	Toe Gabriël by Maria aankom , het hy haar gegroet en gesê : " Goeiedag . Ek het baie goeie nuus vir jou . Die Here het groot genade aan jou bewys . Hy is by jou ! "
42001029	Maria was baie verbaas oor sy woorde . " Wat is aan die gang ? " het sy haar afgevra .
42001030	Die engel het haar egter gou gerusgestel : " Moenie bang wees nie . God het 'n wonderlike verrassing vir jou .
42001031	Hy het jou uitgekies vir 'n spesiale taak : jy sal binnekort begin verwag . Een van die dae sal jy 'n Seun in die wêreld bring . Jy moet Hom Jesus noem .
42001032	Hy sal baie belangrik wees ; so belangrik dat Hy die Seun van die allerhoogste God genoem sal word .
42001033	Die Here God sal Hom aanstel om te heers oor die koninkryk van sy voorvader Dawid . Jesus sal vir altyd oor Israel regeer . Sy koningskap sal nooit ophou nie ; nooit nie . "
42001034	Maria vra toe benoud vir Gabriël : " Maar hoe is so iets moontlik ? Ek het nog nooit eens by 'n man geslaap nie . "
42001035	Daarop antwoord hy : " Moenie jou bekommer nie . Die Heilige Gees sal hiervoor sorg . Die Allerhoogste se krag sal 'n Kind in jou verwek . Hierdie Kind wat van God af kom , sal die Heilige genoem word , die Seun van God .
42001036	" Ek het nog goeie nuus vir jou : Elisabet , 'n familielid van jou , verwag ook . Soos jy weet , is sy al baie oud . Tog sal sy een van die dae 'n seun hê . Sy is al ses maande swanger .
42001037	Jy sien , niks is vir God onmoontlik nie . "
42001038	Toe sê Maria : " Ek is in die Here se hand . Sy wil moet in my lewe geskied . Laat alles met my gebeur presies soos u gesê het . " Daarna het Gabriël vertrek .
42001039	Maria was so opgewonde oor die goeie nuus wat sy gehoor het dat sy dadelik besluit het om by Elisabet te gaan kuier . Hulle het in 'n dorp in die heuwels van Judea gebly .
42001040	Toe Maria daar by Sagaria se huis aankom , het sy ingestap en vir Elisabet gaan groet .
42001041	Net toe Elisabet Maria se stem hoor , het die kindjie binne-in haar vol vreugde begin beweeg . Elisabet is toe met die Heilige Gees vervul .
42001042	Sy het hardop uitgeroep : " Maria , jy is so bevoorreg in God se oë . Tussen al die vroue op aarde het God juis vir jou uitgekies vir 'n baie spesiale taak . Jy gaan 'n baie belangrike Kind in die wêreld bring .
42001043	Wie is ek dat jy , die moeder van die Here , hier na my toe kom ?
42001044	Weet jy , die oomblik toe ek jou stem gehoor het , het die kindjie binne-in my van vreugde opgespring .
42001045	Hoe gelukkig is jy nie , Maria ! Jy glo alles wat die Here vir jou gesê het — jy glo dat dit waar sal word . "
42001046	Maria het toe gesê : " Ek maak die Naam van die Here groot .
42001047	Ek juig oor God . Hy is my Redder .
42001048	Ek is glad nie belangrik nie , ek is maar een van God se diensmeisies ; tog het Hy my raakgesien . Van nou af sal my naam op almal se lippe wees . Alle geslagte sal sê dat ek die gelukkigste vrou op die aarde is ,
42001049	want die Almagtige het groot dinge aan my gedoen . Hy is heilig . Daar is niemand soos Hy nie .
42001050	Sy goedheid hou aan van geslag tot geslag . Die Here het magtige dinge gedoen .
42001051	Hy het maar net 'n beweging met sy hand gemaak , dan het groot dinge gebeur . Almal wat te veel van hulleself dink , het Hy oor die aarde verstrooi .
42001052	Magtige heersers het Hy van hulle trone afgestamp , en nederige mense belangrik gemaak .
42001053	Honger mense het Hy by 'n feesmaal laat aansit terwyl die rykes met leë hande moes wegstap .
42001054	God het sy volk Israel baie jammer gekry . Hy het nooit sy beloftes vergeet wat Hy aan hulle gemaak het nie .
42001055	Hy het sy goedheid oor hulle uitgestort , presies net soos Hy aan Abraham belowe het — aan hom en aan sy hele nageslag . Ja , God se beloftes is vir altyd waar . "
42001056	Maria het amper drie maande by Elisabet gebly . Daarna het sy na haar huis toe teruggegaan .
42001057	Kort daarna het Elisabet 'n seun gehad .
42001058	Haar vriende en familie was baie bly saam met haar . " Die Here was baie goed vir haar , " het hulle almal gesê .
42001059	Agt dae na sy geboorte het Sagaria en Elisabet hulle kindjie laat besny . Die res van die familie wou hom Sagaria noem .
42001060	Maar Elisabet het hulle gekeer . " Nee , wag ! Sy naam moet Johannes wees . "
42001061	" Hoekom ? Daar is dan niemand in jou familie met die naam Johannes nie , " het hulle haar verbaas gevra . " Kom ons vind uit wat Sagaria dink , " het hulle toe gesê .
42001062	Hulle het met handgebare vir hom gevra hoe hy sy seun genoem wou hê .
42001063	Sagaria het beduie dat iemand vir hom 'n stukkie papier en 'n skryfding moet bring . Daarop skryf hy toe : " Sy naam is Johannes . " Almal was uit die veld geslaan daaroor .
42001064	Terwyl almal nog verwonderd rondstaan , het Sagaria se stem skielik teruggekeer . Hy kon nou weer praat . Dadelik het hy God se Naam begin loof en prys .
42001065	Die hele omgewing is diep geraak deur alles wat met Sagaria en Elisabet gebeur het . Almal was bewus van God se grootheid .
42001066	Hulle kon eenvoudig nie ophou praat oor hierdie wonderwerk nie . " Wat lê nog alles vir hierdie kind voor ? " het die mense onder mekaar gevra . Almal kon sien dat God by Johannes was .
42001067	Die Heilige Gees het Sagaria vervul . Hy het toe oor God se verlossingsplan begin praat en sy Naam grootgemaak :
42001068	" Loof die Here , die God van Israel ! Hy het na sy volk toe gekom . Hy het hulle kom verlos . God het 'n magtige Redder na ons toe gestuur .
42001069	Hierdie Redder kom uit die nageslag van Dawid , die kneg van die Here . Die Here het al lankal belowe dat Hy dit sal doen .
42001070	Die profete wat Hy gestuur het om sy wil bekend te maak , het daaroor gepraat .
42001071	God het belowe dat Hy ons sal red uit die hand van almal wat ons haat
42001072	en dat Hy ons sal oorlaai met sy goedheid .
42001073	Dit alles het Hy in sy spesiale ooreenkoms met ons voorvaders belowe . God het sy beloftes onthou ; ook daardie plegtige belofte aan Abraham :
42001074	God het onthou dat Hy ons van ons vyande sal red
42001075	sodat ons Hom voluit kan dien , sonder enige vrees of kommer — elke dag van ons lewe .
42001076	" En jy , my seuntjie , die mense sal jou noem : ' Boodskapper van die Allerhoogste . ' Jy sal voor die Here uitstap en sy pad gelyk maak .
42001077	Jy sal vir sy volk vertel hoe hulle by God kan uitkom . Jy sal hulle leer hoe hulle sondes vergewe kan word .
42001078	God is so ongelooflik goed vir ons . Binnekort sal sy genade soos die son oor ons donker wêreld begin skyn .
42001079	Hy sal lig maak vir almal wat in die donker leef , ook vir hulle wat in die donker kloue van die doderyk vasgevang is . God sal ons weer op die pad van vrede laat stap . "
42001080	Johannes het vinnig grootgeword . Die krag van die Gees was in sy lewe te sien . Hy het eenkant in die woestyn gebly tot op die dag dat hy onder die Israeliete begin preek het .
42002001	In daardie tyd het Augustus , die Romeinse keiser , 'n bevel uitgereik dat 'n sensus gehou moet word om vas te stel hoeveel mense daar in die Romeinse Ryk bly .
42002002	Hierdie sensus het plaasgevind toe Sirenius die Romeinse goewerneur van Sirië was .
42002003	Almal moes in daardie tyd na hulle geboorteplek toe gaan om hulle daar te laat registreer .
42002004	Daarom het Josef , Maria se verloofde , van Nasaret in Galilea na Betlehem in Judea , die stad van Dawid , gegaan .
42002005	Hy het soontoe gegaan omdat hy uit Dawid se nageslag kom . Maria , wat in daardie stadium al lank swanger was , het saam met hom gegaan .
42002006	Terwyl Josef en Maria daar in Betlehem was , het die tyd aangebreek dat haar Kind gebore moes word .
42002007	Sy het toe 'n Seun in die wêreld gebring . Dit was haar eerste kind . Sy het Hom styf in doeke toegedraai en neergelê in 'n voerbak waaruit die diere hulle kos geëet het . Daar was geen ander plek vir Josef en Maria in Betlehem nie . Al die gastekamers en herberge was vol .
42002008	Daar in die omgewing van Betlehem het 'n klompie skaapwagters gebly . Hulle het in die oop veld geslaap . Snags het hulle hulle skape opgepas .
42002009	Een nag , uit die bloute , het 'n engel van die Here daar by hulle kom staan . Die Here se heerlikheid het alles om hulle helder verlig . Die skaapwagters het hulle doodgeskrik .
42002010	Maar die engel het vir hulle gesê : " Moenie bang wees nie . Ek het baie goeie nuus vir julle ; nuus waaroor julle nog baie lank gaan feesvier . Hierdie goeie nuus is ook vir die hele volk bedoel :
42002011	vandag is die Redder in die stad van Dawid gebore ; vir almal van julle . Dit is Hy wat julle van julle sondes sal vrymaak . Hy is die Messias en die Here oor almal .
42002012	Gaan kyk ! Gaan soek na 'n baba wat styf in doeke toegedraai is en in 'n voerbak lê . Dit is Hy ! "
42002013	Skielik het daar 'n groot skare engele uit die hemel by die engel aangesluit . Daar in die oop veld het 'n koor van hemelse stemme God geprys :
42002014	" Eer aan God . Eer aan Hom wat in die hoogste hemel bly . En vrede vir almal hier op die aarde ; vrede vir almal oor wie God nou feesvier . "
42002015	Nadat die engele teruggekeer het na die hemel toe , het die skaapwagters opgewonde vir mekaar gesê : " Waarvoor wag ons nog ? Kom ons gaan dadelik Betlehem toe . Kom ons gaan soek Hom van wie die Here ons pas vertel het . "
42002016	Hulle het toe haastig soontoe gegaan . Daar het hulle vir Maria en Josef gekry , en die Kindjie wat in die krip lê . Die skaapwagters kon hulle oë nie glo nie .
42002017	Hulle het dadelik vertel wat die engele vir hulle oor die Kindjie gesê het .
42002018	Almal was aangegryp deur die skaapwagters se verhaal . Maria ook .
42002019	Sy het die skaapwagters se woorde diep in haar binneste weggebêre en gereeld daaraan teruggedink .
42002020	Later het die skaapwagters teruggegaan na hulle skape toe . Hulle harte het oorgeloop van dankbaarheid teenoor God . Hulle het sy Naam geloof oor alles wat hulle gehoor en gesien het . Alles was presies net soos die engel vir hulle gesê het .
42002021	Toe die Kindjie agt dae oud was , die dag waarop alle Joodse seuntjies besny is , het Hy sy Naam gekry . Hy is Jesus genoem , soos die engel voor sy geboorte al vir Maria gesê het .
42002022	Toe Maria se reinigingstyd van 40 dae verby was ( soos die wet van Moses voorgeskryf het vir vroue wat geboorte gegee het ) , het sy en Josef vir Jesus Jerusalem toe gevat . Daar het hulle Hom aan God gaan toewy soos die wet dit vereis .
42002023	In die wet van die Here staan daar immers : " Elke seun wat eerste in 'n huisgesin gebore word , moet aan die Here toegewy word . Hy moet eenkant gesit word vir die Here se diens . " Daar by die tempel het hulle ook die voorgeskrewe offer gebring om vroue weer rein te maak nadat hulle geboorte geskenk het .
42002024	Volgens die wet van die Here kon arm mense twee tortelduiwe of twee jong duiwe aan die Here offer . Dit het hulle dan ook gedoen .
42002025	Daar het 'n man in Jerusalem gebly met die naam Simeon . Hy was 'n baie goeie man . Simeon het die wet van Moses streng gehoorsaam . Sy hele lewe lank het hy uitgesien na die koms van die Messias . Die Heilige Gees was by hom .
42002026	Op 'n dag het die Gees ook vir hom gewys dat hy nie sou doodgaan voordat hy die Messias , die Gestuurde van die Here , gesien het nie .
42002027	Op 'n dag het die Gees Simeon gelei om na die tempel toe te gaan . Dit was op presies dieselfde tydstip toe Jesus se ouers Hom in die tempel ingebring het om Hom aan God toe te wy .
42002028	Toe Simeon vir Jesus sien , het hy na Hom toe gestap en Hom dadelik in sy arms opgetel . Hy het God geprys en gesê :
42002029	" Here , U kan my nou maar laat doodgaan , want U het u woord gehou . U dienskneg kan nou in vrede sterf ,
42002030	want ek het nou Hom gesien vir wie U gestuur het om die wêreld te red .
42002031	Almal op aarde kan Hom nou ook sien en sy redding beleef , want U het die Verlosser hier onder ons die lewenslig laat sien .
42002032	Hy sal 'n lig wees vir al die volke op die aarde wat in die donker leef . Hy sal ook groot eer aan u volk Israel bring . "
42002033	Jesus se pa en ma was verstom oor wat Simeon gesê het .
42002034	Simeon het hulle geseën en vir Maria gesê : " Kyk , baie mense sal nog oor hierdie Kind struikel en val . Gelukkig sal ander deur Hom die ware lewe ontdek . Maar baie sal nie verstaan wie Hy is nie en lelik van Hom praat .
42002035	Maria , al hierdie dinge wat met die Kind gebeur , sal nog groot hartseer in jou eie lewe bring . Dit sal soos 'n swaard wees waarmee mense jou deurboor . "
42002036	Daar was nog 'n boodskapper van die Here in die tempel . Haar naam was Anna . Sy was 'n dogter van Fanuel , 'n man uit die geslag van Aser . Anna was al baie oud . Vroeër was sy sewe jaar lank getroud .
42002037	Toe haar man dood is , het sy nie weer getrou nie . Anna was nou al 84 jaar oud . Sy het gereeld na die tempel toe gekom . Dag en nag het sy God getrou gedien deur te vas en te bid .
42002038	Terwyl Josef en Maria by Simeon gestaan het , het Anna na hulle toe gestap . Toe sy vir Jesus sien , het sy God dadelik geloof en vir Hom dankie gesê . Daar in die tempel was ook baie ander mense wat gebid het dat Jerusalem bevry sou word van al sy vyande . Anna het nou goeie nuus vir hulle gehad . Sy het vir hulle vertel wie hierdie Kindjie regtig is .
42002039	Nadat Josef en Maria alles gedoen het wat die wet van die Here van hulle verwag het , het hulle teruggegaan Galilea toe , na hulle tuisdorp , Nasaret .
42002040	Daar het Jesus sy kinderdae deurgebring . Hy het sterk geword na liggaam en na gees . God se goedheid was die hele tyd by Hom .
42002041	Elke jaar het Jesus se ouers Jerusalem toe gegaan om die paasfees te vier .
42002042	Toe Hy twaalf jaar oud was , het hulle oudergewoonte weer soontoe gegaan .
42002043	Toe die fees verby was , het hulle teruggekeer na Nasaret . Jesus het egter in die tempel agtergebly , maar sy ouers het dit nie agtergekom nie .
42002044	Hulle het gedink dat Hy by ander familielede en vriende was wat ook op pad terug was . Eers nadat hulle 'n dag lank op die pad was , het Jesus se pa en ma na Hom begin soek .
42002045	Maar hulle kon Hom nêrens tussen hulle familie en vriende kry nie . Uiteindelik moes hulle toe terugdraai Jerusalem toe om Hom daar te gaan soek .
42002046	Na 'n lang soektog van drie dae het Josef en Maria vir Jesus in die tempel opgespoor . Hy het daar tussen die skrifkenners gesit . Hy het aandagtig na hulle geluister en allerhande vrae aan hulle gevra .
42002047	Almal van hulle was verstom oor sy groot insig in die Bybel .
42002048	Toe Maria en Josef vir Jesus daar sien , was hulle baie omgekrap . Maria het dadelik vir Hom gesê : " Hoe kon jy so iets aan ons doen ? Ons is al dood van bekommernis oor jou . Dae lank soek ons oral na jou ! "
42002049	Maar Jesus het geantwoord : " Waarom het u na My gesoek ? U weet mos dat Ek in die huis van my Vader moet wees . "
42002050	Josef en Maria het egter nie mooi verstaan wat Jesus vir hulle sê nie .
42002051	Daarna het Jesus saam met sy pa en ma na Nasaret toe teruggegaan . Sy ma het alles wat gebeur het in haar binneste weggebêre en gereeld daaraan teruggedink .
42002052	Jesus het vinnig grootgeword . Almal het gesien dat Hy groot insig in God se Woord het . God was vol vreugde oor Hom . Die mense ook .
42003001	In die vyftiende jaar van die regering van keiser Tiberius het die volgende persone oor Palestina regeer : Pontius Pilatus : hy was die goewerneur van Judea . Herodes Antipas : hy was die heerser oor Galilea . Filippus , die broer van Herodes : hy was die heerser oor Iturea en Tragonitis . Lisanias : hy het oor Abilene regeer .
42003002	In daardie tyd , toe Annas en Kajafas die hoëpriesters was , het God vir Johannes , die seun van Sagaria , in die woestyn gaan roep om met sy werk te begin .
42003003	Johannes het toe in die gebied rondom die Jordaanrivier begin preek . Hy het vir almal wat na hom toe gekom het , gesê dat hy mense doop wat nie langer in sonde wou leef nie . Hy het ook gesê dat God almal vergewe wat hulle sondige lewe die rug toekeer .
42003004	Johannes het presies gedoen wat die profeet Jesaja geskryf het : " Iemand roep hard in die woestyn : ' Die Here is op pad ! Sorg dat die pad waarop Hy moet loop gelyk en reguit is .
42003005	Vul elke slaggat in die pad op . Kry elke bult en opdraande uit sy pad uit . Verwyder al die ompaaie . Sorg dat al die grondpaaie geteer is .
42003006	Dan sal almal God se verlossing kan sien . ' "
42003007	'n Groot skare het na Johannes toe gestroom om gedoop te word . Kort voor lank was dit 'n hele nuwe mode . Hy het egter dwarsdeur al die skynheiliges gesien en vir hulle gesê : " Julle klomp skynheiliges . Dink julle dat julle so maklik sal wegkom van God se oordeel ?
42003008	Julle moet reg leef . Dra die regte vrugte . Moenie julleself bluf deur te sê : ' Abraham is ons pa ’ nie . Dit tel glad nie by God nie . As dit vir Hom saak gemaak het , kon Hy die klippe hier om julle in 'n oogwink in kinders van Abraham verander het .
42003009	" God se oordeel is voor die deur . Hy is op pad na julle toe soos 'n houtkapper met 'n groot byl in sy hand . Hy gaan elke boom wat nie goeie vrugte dra nie , uitkap en in die verskriklike vuur van die hel gooi . "
42003010	Die skare het toe benoud vir Johannes gevra : " Sê asseblief vir ons wat ons moet doen om in die regte verhouding met God te leef . "
42003011	Johannes sê toe : " As julle twee stelle klere het , gee dan een vir iemand wat niks het om aan te trek nie . Doen dieselfde met julle kos . Deel julle kos met mense wat niks het om te eet nie . "
42003012	'n Klompie mense wat belasting ingevorder het , het ook na Johannes toe gekom om gedoop te word . Hulle vra toe vir hom : " Meneer , wat van ons ? Wat moet ons doen om in die regte verhouding met God te kom ? "
42003013	" Moenie meer belasting uit die mense wurg as wat hulle volgens die wet moet betaal nie . Wees eerlik , " was sy antwoord aan hulle .
42003014	'n Groep soldate het ook 'n vraag vir Johannes gehad : " En ons ? Wat moet ons doen om gered te word ? " Johannes het vir hulle gesê : " Moenie julle mag misbruik nie . Moenie mense met geweld intimideer nie . En moenie mense afpers om geld uit hulle te probeer kry nie . Wees tevrede met julle betaling . "
42003015	Johannes se woorde het die mense aangegryp . Oral het mense onder mekaar begin vra : " Is hy nie dalk die Messias nie ? "
42003016	Maar hy het gou 'n einde aan hierdie praatjies gemaak . Hy het vir die skare gesê : " Ek doop julle nou hier in die rivier met water . Maar 'n baie belangrike Man is op pad na julle toe . Hy is so belangrik dat ek nie eens werd is om soos 'n slaaf sy skoenveters los te maak nie . Weet julle , Hy sal nie water gebruik om julle mee te doop nie . Nee , Hy sal julle met die Heilige Gees doop . Hy sal 'n vuur in julle lewens aansteek wat julle lewens van binne af sal skoonmaak .
42003017	" Hierdie Man wat op pad is na julle toe gaan Israel van hoek tot kant skoonmaak . Hy gaan die koring van die kaf skei . Vir almal wat na Hom luister , sal Hy 'n plek gee in God se splinternuwe wêreld . Maar almal wat hulle nie aan God steur nie , sal Hy in die vuur van die hel gooi wat nooit ophou brand nie . "
42003018	Johannes het die mense aangespoor om te doen wat God vra . God se goeie nuus het dag na dag oor sy lippe weerklink .
42003019	Op 'n dag het Johannes vir Herodes , die heerser van Galilea , in die openbaar gekritiseer omdat hy sy broer Filippus se vrou , Herodias , afgevat het . Ook 'n hele rits ander sondes van Herodes is deur Johannes veroordeel . Herodes was woedend hieroor .
42003020	Hy het Johannes laat arresteer en hom in die tronk opgesluit .
42003021	Onder al die mense wat na Johannes toe gekom het om gedoop te word , was daar 'n baie belangrike Man : Jesus . Nadat Johannes Hom klaar gedoop het , het Jesus tot God gebid . Terwyl Hy nog besig was om te bid , het die hemel skielik oopgegaan .
42003022	Die Heilige Gees het soos 'n duif na Jesus toe afgekom . 'n Stem uit die hemel het ook hardop gesê : " Jy is my Seun vir wie Ek baie lief is . Oor Jou is Ek baie bly . "
42003023	Toe Jesus met sy werk begin het , was Hy ongeveer 30 jaar oud . Die meeste mense het gedink Hy was Josef se seun . Josef was weer die seun van Eli ,
42003024	en hy die seun van Mattat . Mattat was Levi se seun . Levi was Melgi se seun , en hy die seun van Jannai . Jannai was die seun van Josef ,
42003025	en hy die seun van Mattatias . Mattatias was Amos se seun . Amos was Nahum se seun , en hy die seun van Hesli . Hesli was die seun van Naggai ,
42003026	die seun van Mahat . Mahat was die seun van Mattatias . Hy was Semeïn se seun , en Semeïn die seun van Josek . Josek was Joda se seun .
42003027	Joda was Johanan se seun . Johanan was Resa se seun , en hy die seun van Serubbabel , die seun van Sealtiël . Sealtiël was die seun van Neri .
42003028	Neri was Melgi se seun . Melgi was Addi se seun , en hy die seun van Kosam . Kosam was Elmadam se seun . Hy was Er se seun ,
42003029	en Er die seun van Josua . Josua was Eliëser se seun . Hy was die seun van Jorim , en Jorim die seun van Mattat . Mattat was die seun van Levi .
42003030	Levi was die seun van Simeon , die seun van Juda . Juda was die seun van Josef , en hy die seun van Jonam . Jonam was Eljakim se seun .
42003031	Eljakim was Melea se seun , en hy die seun van Menna , die seun van Mattata . Mattata was die seun van Natan , die seun van Dawid .
42003032	Dawid was Isai se seun . Isai was die seun van Obed , en Obed die seun van Boas . Boas was Sala se seun , en hy die seun van Nagson .
42003033	Hy was weer die seun van Amminadab , die seun van Admin . Admin was Arni se seun , en hy die seun van Gesron . Gesron was Peres se seun . Peres was Juda se seun ,
42003034	en hy die seun van Jakob . Jakob was Isak se seun , en hy die seun van Abraham , die seun van Tera . Tera was die seun van Nahor ,
42003035	en hy die seun van Serug , die seun van Rehu . Rehu was Peleg se seun . Peleg was die seun van Heber , die seun van Sala .
42003036	Hy was die seun van Kenan , die seun van Arpagsad , en hy die seun van Sem . Sem was Noag se seun , en hy die seun van Lameg .
42003037	Lameg was Metusalag se seun , en hy die seun van Henog , die seun van Jered . Jered was Mahalalel se seun , en hy die seun van Kenan ,
42003038	die seun van Enos . Enos was die seun van Set . Set was die seun van Adam . En Adam was natuurlik die seun van God .
42004001	Jesus was vol van die krag van die Heilige Gees toe Hy van die Jordaanrivier af teruggekom het . Die Gees het Hom toe na die woestyn toe gelei .
42004002	Daar het die duiwel Hom ingewag . Veertig dae lank het hy Hom getreiter met allerhande versoekings . Gedurende daardie tyd het Jesus niks te ete gehad nie . Toe die 40 dae verby was , was Hy baie honger .
42004003	Die duiwel het hierdie kans aangegryp en vir Jesus gesê : " Jy sê mos jy is die Seun van God . Wys dit nou 'n slag ! Sê 'n bietjie vir hierdie klip om in brood te verander . "
42004004	Maar Jesus het geantwoord : " Daar staan in die Bybel : ' 'n Mens leef nie net van brood nie . God se Woord is belangriker as kos . ' "
42004005	Die duiwel het toe 'n ander strategie gebruik . Hy het Jesus teen 'n berg opgevat en in 'n oogwink al die koninkryke van die wêreld aan Hom gewys .
42004006	Toe sê hy vir Jesus : " Dit alles is joune , met al hulle mag en glorie . Eintlik behoort hulle aan my . Ek kan met al die volke op die aarde maak net wat ek wil . Maar ek het besluit om dit alles vir jou te gee .
42004007	Daar is net een voorwaarde : buig voor my . Aanbid my as jou god . Dan is die hele wêreld joune . "
42004008	Jesus het geweier . Hy het die duiwel geantwoord : " Daar staan in die Bybel geskryf : ' Jy mag net die Here as jou God aanbid . Hom alleen moet jy dien . ' "
42004009	Daarna het die duiwel vir Jesus na Jerusalem toe gevat . Daar aangekom , het hy Hom op die hoogste punt van die tempel laat staan . Hy sê toe vir Jesus : " Bewys nou dat jy regtig God se Seun is . Spring hier af !
42004010	Daar staan mos in die Bybel geskryf : ' God het sy engele beveel om jou te beskerm . '
42004011	En : ' Hulle sal jou op hulle hande dra sodat jy nie eens jou voet teen 'n klip sal stamp nie . ' "
42004012	Toe sê Jesus vir die duiwel : " Ja , maar daar staan ook in die Bybel geskryf : ' Jy mag nie die Here jou God uittart nie . ' "
42004013	Daarna het die duiwel moed opgegee . Hy het padgegee en Jesus 'n ruk lank uitgelos .
42004014	Vol van die krag van die Heilige Gees het Jesus na Galilea toe teruggekeer . Kort voor lank het almal geweet dat Hy terug is .
42004015	Jesus het oral in die sinagoges gepreek waar die Jode bymekaargekom het om God te aanbid . Die mense het groot respek vir Jesus gehad .
42004016	Op 'n dag het Jesus na Nasaret toe gegaan waar Hy grootgeword het . Oudergewoonte het Hy op die sabbatdag na die sinagoge toe gegaan .
42004017	Toe Hy opstaan om uit die Bybel te lees , het hulle die boekrol van Jesaja vir Hom gegee . Jesus het dit oopgemaak en begin lees :
42004018	" Die Gees van die Here is op my . Hy het my aangestel om goeie nuus te bring vir daardie mense op wie almal neersien ; van nou af is hulle vir God baie spesiaal .
42004019	God het my gestuur om vir die gevangenes te sê dat hulle vonnis vir altyd verby is ; en om die blindes weer te laat sien , om almal wat verdruk word te kom bevry , en om aan te kondig : ' God se bonusjaar is hier , sy groot jaar om stukkende mense se lewe heel te maak . ' "
42004020	Daarna het Jesus die boekrol toegemaak en dit aan die amptenaar van die sinagoge teruggegee . Hy het gaan sit terwyl almal se oë op Hom vasgenael was .
42004021	Toe sê Hy : " Vandag het al hierdie woorde uit die Bybel waar geword , reg voor julle oë . "
42004022	Almal in die sinagoge was stomgeslaan . Hulle kon nie glo dat Jesus sulke mooi dinge sê nie . " Is hy dan nie Josef se seun nie ? " het hulle onder mekaar gevra . " Is dit nie verstommend dat hy sulke dinge sê nie ? "
42004023	Toe sê Jesus vir die mense : " Julle sal seker nou vir My sê : ' Dokter , maak jouself gesond . ' Julle weet mos van al die genesings en wonderwerke wat Ek in Kapernaum gedoen het . Nou wil julle seker hê dat Ek dieselfde dinge hier in my tuisdorp , onder my eie mense moet kom doen .
42004024	Wel , Ek het nuus vir julle . Geen boodskapper van God word ooit deur sy eie mense aanvaar nie .
42004025	Kyk maar net na julle eie geskiedenis , dan sal julle sien Ek praat die waarheid . Vat nou maar vir Elia . In sy tyd was daar 'n baie groot hongersnood in Israel . 'n Volle drie en 'n half jaar lank het die mense doodgegaan van die honger .
42004026	Tog het Elia nie na een van die weduwees in Israel toe gegaan nie . Nee , God het hom net na 'n weduwee in Sarfat , daar in die heidense gebied van Sidon , gestuur .
42004027	En in die tyd van die profeet Elisa was daar ook baie melaatses in Israel . Tog het God net vir Naäman die Siriër gesond laat word van sy melaatsheid . "
42004028	Toe die mense in die sinagoge hoor wat Jesus sê , het hulle ontplof van woede .
42004029	Hulle het opgespring en Jesus hardhandig uit die dorp verwilder . Hulle het Hom na 'n kloof toe gevat op die kant van die berg waarop Nasaret gebou was . Daar wou hulle Hom afgooi .
42004030	Maar Jesus het eenvoudig tussen hulle deurgestap en uit Nasaret padgegee .
42004031	Hierna het Jesus na Kapernaum toe gegaan , 'n dorp in Galilea . Toe die sabbat aanbreek , het Hy die inwoners in die Joodse aanbiddingsplek gaan leer wat God van hulle vra .
42004032	Almal was verstom oor wat Hy gesê het . Daar was soveel gesag in sy woorde .
42004033	In die sinagoge was daar 'n man wat in die mag van 'n duiwel was . Toe hy naby Jesus kom , het die duiwel hom skielik hard laat skree :
42004034	" Wat het ons met Jou te doen , Jesus van Nasaret ? Los ons uit ! Dink Jy miskien dat Jy ons kan kom vernietig ? Ek weet baie goed wie Jy is : Jy is daardie man wat van God af kom ! "
42004035	Jesus het die duiwel dadelik stilgemaak : " Bly stil ! Gee pad uit die man uit ! " Die duiwel het die man toe op die grond neergegooi en padgegee . Gelukkig het hy nie seergekry nie .
42004036	Almal wat dit gesien het , was uitermate verbaas . Hulle het onder mekaar begin praat en gesê : " Wie is hierdie man dat hy met 'n enkele woord sulke groot dinge kan laat gebeur ? Hy sê net vir die duiwels om pad te gee , dan doen hulle dit ! "
42004037	Kort voor lank was Jesus groot nuus . Almal in daardie omgewing het van Hom gehoor . Almal was aan die praat oor al die groot dinge wat Jesus doen .
42004038	Nadat Jesus uit die sinagoge gestap het , het Hy na Simon se huis toe gegaan . Daar aangekom , het Hy gehoor dat Simon se skoonma baie siek geword het . Sy het in die bed gelê , vuurwarm van die koors . Haar familie was baie bekommerd oor haar . " Kan U nie iets vir haar doen nie ? " het hulle vir Jesus gevra .
42004039	Hy het toe by haar bed gaan staan en vir die koors gesê : " Gee pad uit haar liggaam uit . Nou dadelik ! " Daar op die plek het Simon se skoonma gesond geword . Sy het dadelik uit die bed opgestaan en vir almal kos gemaak .
42004040	Toe dit aand word , het baie mense hulle siekes na Jesus toe gebring . Jesus het hulle een vir een aangeraak . Hy het sy hande op hulle gesit en hulle almal gesond gemaak . Jesus het ook 'n hele klomp duiwels uit mense verdryf .
42004041	Wanneer hierdie duiwels die mense verlaat het , het hulle hard geskree : " U is die Seun van God , U is die Seun van God ! " Maar Jesus het hulle beveel om stil te bly . Die bose magte het baie goed geweet dat Hy die Messias is , die Een wat deur God gestuur is om mense te kom verlos . Maar Jesus wou nie hê dat die duiwels moes sê wie Hy is nie . Hy wou dit self doen , op sy eie manier .
42004042	Die volgende oggend toe dit lig word , het Jesus na 'n verlate plek toe vertrek om 'n bietjie alleen te wees . Die skare het agtergekom dat Hy weg is . Hulle het oral in die omgewing na Hom begin soek . Uiteindelik het hulle Jesus opgespoor . 'n Groot klomp mense het op Hom toegesak . Jesus kon amper nie beweeg nie , so baie mense was daar .
42004043	Hy het vir hulle gesê : " Ek kan nie net vir julle preek nie . Ek moet die goeie nuus oor God se nuwe wêreld nog in baie ander plekke gaan bekendmaak . Dit is waarvoor God My gestuur het . "
42004044	Jesus het in die verskillende sinagoges van die Jode gepreek .
42005001	Op 'n dag het Jesus by die See van Galilea gepreek . Daar was so 'n groot klomp mense dat hulle mekaar omtrent vertrap het om Hom behoorlik te kon sien . Jesus maak toe 'n plan .
42005002	Hy het gesien dat twee vissersbote teen die kant van die see vasgemeer lê . Die vissermanne het pas uit hulle bote geklim en was besig om hulle nette skoon te maak .
42005003	Jesus gaan klim toe in Simon se boot en vra hom om 'n entjie van die kant af weg te vaar . Hy het in die boot gaan sit en van daar af met die skare gepraat .
42005004	Later , toe Jesus klaar gepraat het , sê Hy vir Simon : " Vat die boot dieper in die see in en gooi dan weer julle visnette in . "
42005005	Simon antwoord toe : " Ons het die hele nag op die see deurgebring en ons het net mooi niks gevang nie . Maar omdat U so sê , sal ek my visnette weer 'n keer laat sak ! "
42005006	So gesê , so gedaan . Skaars het Simon sy nette ingegooi of hulle was propvol vis . Daar was so baie vis dat die nette wou skeur .
42005007	" Kom help ons . Maak gou ! " het hy vir sy vriende in 'n ander boot daar naby hulle geskree . Later was albei bote vol vis . Hulle was so swaar gelaai dat hulle amper gesink het .
42005008	Simon Petrus was verslae oor wat gebeur het . Hy het op sy knieë voor Jesus neergeval en gesê : " Here , U kan nie langer by my bly nie , want ek is 'n groot sondaar . "
42005009	Petrus en almal saam met hom op die bote was verstom oor hierdie groot visvangs .
42005010	Ook Petrus se vriende , Jakobus en Johannes , die seuns van Sebedeus , was daardeur aangegryp . Jesus sê toe vir Petrus : " Moenie bang wees nie . Jou werk begin nou eers . Van nou af gaan jy mense vang . Jy sal maak dat baie mense in My glo . "
42005011	'n Rukkie later , toe hulle die bote veilig vasgemeer het , het hierdie mans hulle bote net daar laat staan en volgelinge van Jesus geword .
42005012	In een van die dorpe in Galilea waar Jesus aangedoen het , was daar 'n melaatse . Melaatsheid was 'n velsiekte wat veroorsaak het dat mense eenkant moes gaan bly . Toe hy vir Jesus sien , het hy laag voor Hom op die grond gebuig . Toe smeek hy Jesus : " Here , as U wil , kan U my gesond maak . Dan sal ek weer rein wees . Dan kan ek weer 'n gewone lewe lei ; ek sal weer vriende hê en in die tempel kan gaan aanbid . "
42005013	Jesus sit toe sy hand op die melaatse en sê vir hom : " Ek wil dit graag doen . Word gesond . Nou dadelik ! " Net daar het die velsiekte aan die man se lyf verdwyn . Sy vel was glad en skoon . Hy was heeltemal gesond .
42005014	Jesus sê toe vir hom : " Moet asseblief nie vir almal gaan vertel wat met jou gebeur het nie . Gaan reguit na die priester toe . Wys vir hom dat jy gesond is . Nadat hy gesien het dat jou vel weer normaal is , moet jy die offer bring wat Moses voorgeskryf het vir mense wat gesond geword het . So sal almal kan sien wat met jou gebeur het . Jou dade sal harder praat as al jou woorde . "
42005015	Die nuus oor Jesus het soos 'n veldbrand versprei . 'n Groot massa het na Hom toe gestroom om te hoor wat Hy sê en om gesond gemaak te word .
42005016	Jesus moes gereeld na stil plekke toe uitwyk om 'n bietjie stilte te hê en om te bid .
42005017	Op 'n dag was Jesus weer besig om die mense te leer . Baie godsdienstige leiers het ook kom luister na wat Hy te sê gehad het . Fariseërs en kenners van die wet van Moses van oor die hele Galilea en Judea , selfs uit Jerusalem , was in die gehoor . Deur die krag van die Here het Jesus baie siekes gesond gemaak .
42005018	Intussen het daar 'n klompie mense aangekom wat 'n verlamde man op 'n draagbaar gedra het . Hulle wou hê dat Jesus hom gesond moet maak .
42005019	Maar daar was so baie mense dat hulle nie naby Hom kon kom nie . Hulle het toe op die dak geklim , 'n klomp dakteëls uitgehaal en die man op die draagbaar met toue laat afsak tot reg voor Jesus .
42005020	Jesus was baie beïndruk met hulle geloof . Hy sê toe vir die verlamde man : " Vriend , Ek gaan jou 'n goeie rede gee om weer te lag . Ek gaan sorg dat God nie meer vir jou kwaad sal wees oor jou sondes nie . Jou sondes is vergewe . "
42005021	Hierdie woorde het die Joodse godsdienstige leiers lelik omgekrap . " Wie dink hy is hy dat hy sulke dinge sê ? " het hulle onder mekaar gevra . " Hy praat mos nou godslasterlik . Hy het geen respek vir God nie . Net God kan tog sondes vergewe . "
42005022	Jesus het geweet dat hulle staan en skinder . Daarom het Hy toe vir hulle gesê : " Wat dink julle gaan julle bereik met julle geskinder ?
42005023	Sê 'n bietjie vir My wat is die maklikste : om vir iemand te sê : ' Jou sondes is afgeskryf ' of : ' Staan op en loop gesond hier weg ' ? Natuurlik is dit nie moeilik om enigeen van hierdie dinge te sê nie . Woorde kom maklik .
42005024	Maar om dit te laat gebeur is heeltemal 'n ander saak . Wel , julle weet baie goed dat iemand net sondes kan vergewe as hy die mag het om dit te doen . Ek , die Seun van die mens , het daardie mag . Kyk nou mooi : Ek gaan dit doen sodat julle kan besef met wie julle te doen het . " Jesus sê toe vir die lam man : " Staan op . Vat jou draagbaar en gaan terug na jou mense toe . "
42005025	Die man het nie 'n oomblik gehuiwer nie . Voor almal het hy opgestaan , sy draagbaar gevat en na sy huis toe gestap . Hy het God hardop geloof en geprys .
42005026	Die mense kon hulle oë nie glo nie . Hulle is met groot respek vir God vervul . " Nou het ons regtig gesien hoe wonderlik God is , " het hulle vir mekaar gesê .
42005027	Van daar af het Jesus verder gestap tot by die kantoor van 'n man wat belasting ingevorder het . Sy naam was Levi . Toe Jesus vir Levi daar by sy kantoor sien sit , sê Hy vir hom : " Volg My ! "
42005028	Levi het nie op hom laat wag nie . Hy het alles waarmee hy besig was net so gelos en saam met Jesus gestap .
42005029	Van daar af is hulle na Levi se huis toe . Levi het gou 'n groot klomp van sy vriende vir ete oorgenooi . Hy was so bly oor wat met hom gebeur het dat hy voor almal vir Jesus wou dankie sê . 'n Groot groep tollenaars en 'n klomp ander mense saam met wie die godsdienstige leiers nooit aan 'n tafel gesien wou wees nie , het toe saam met Jesus en Levi kom feesvier .
42005030	Die godsdienstige leiers het gesien dat Jesus saam met al hierdie mense aan tafel sit . Hulle was baie geskok daaroor . Hulle het toe vir sy dissipels gevra : " Hoe kry julle dit reg om saam met 'n klomp skelms en sondaars te eet en te drink ? Julle weet mos dat rein mense nie saam met onrein mense mag eet nie . "
42005031	Jesus het gehoor wat hulle vir sy dissipels sê . Hy antwoord hulle toe : " Wat dink julle is dokters se werk ? Moet hulle heeltyd gesonde mense oppas ? Of moet hulle siek mense help ? Julle weet mos wat die antwoord is : dokters is daar vir siek mense .
42005032	Wel , Ek ook . Dis nie my werk om mense wat klaar aan God gehoorsaam is , weer 'n keer na Hom toe te lei nie . Ek het gekom om mense wat glad nie in Hom glo nie se oë oop te maak . "
42005033	Die godsdienstige leiers sê toe vir Jesus : " Jy moet net sien hoe toegewyd al Johannes die Doper se volgelinge is . Hulle is so ernstig in hulle godsdiens dat hulle lang tye niks eet nie . Hulle vas en bid gereeld . Die Fariseërs doen dit ook . Maar jou dissipels steur hulle glad nie daaraan nie . Hulle eet en drink net die hele tyd . "
42005034	Jesus sê toe vir hulle : " Julle het nie die vaagste idee waaroor godsdiens regtig gaan nie . Kyk , as mense by 'n troue is , staan hulle mos nie met lang gesigte en huil nie . Hulle vier dan fees , nie waar nie ? Dan eet en drink hulle omdat hulle saam met die bruidegom bly is .
42005035	Later , as die troue verby en die bruidspaar weg is , kan hulle weer met hulle gewone lewe aangaan . Dan sal hulle weer vas .
42005036	" Kom Ek verduidelik wat Ek bedoel met 'n voorbeeld : as iemand 'n gat in 'n ou stuk klere wil regmaak , lap hy dit mos nie met nuwe materiaal wat baie sal krimp nie . Met die eerste was gaan die nuwe materiaal krimp en dan kom daar 'n yslike gat in die ou klere .
42005037	" Nog 'n voorbeeld : 'n mens gooi ook nie nuwe wyn in ou , verweerde sakke nie . Anders skeur die sakke en dan loop al die wyn uit .
42005038	Nee , 'n mens sit nuwe wyn in nuwe sakke . Dan kan dit goed verouder .
42005039	Mense wat sulke goeie wyn gedrink het , wil dan glad nie weer ander wyn drink nie . "
42006001	Een sabbatdag het Jesus deur 'n koringland geloop . Sy dissipels het honger geword . Hulle het toe van die ryp koringare afgepluk , die kaf gou uitgevryf en die koring geëet .
42006002	'n Paar Fariseërs wat hulle soos valke dopgehou het , het dit dadelik raakgesien . " En wat is hier aan die gang ? " wou hulle weet . " Julle weet mos 'n mens mag nie kos op die sabbat bymekaarmaak nie . "
42006003	Jesus het hulle geantwoord : " Ken julle dan nie julle Bybel nie ? Onthou julle nie wat Dawid en sy manne gedoen het toe hulle honger geword het nie ?
42006004	Het julle vergeet hoe hy die reëls oortree het deur in die huis van God in te gaan en van die brood op die altaar te vat en te eet wat spesiaal vir God opsy gesit is ? Net die priesters is mos toegelaat om dit te eet .
42006005	" Wel , nou is Ek , die Seun van die mens , hier by julle . En Ek is baie belangriker as die sabbat . Ek sê nou wat op die sabbat gedoen mag word en wat nie . "
42006006	Op 'n ander sabbatdag het Jesus na 'n Joodse sinagoge toe gegaan waar die mense bymekaargekom het om God te dien . Hy het hulle daar geleer . Daar was 'n man wie se regterhand heeltemal misvorm was . Dit was ineengetrek sodat hy dit glad nie kon gebruik nie .
42006007	Die skrifkenners en die Fariseërs het Jesus fyn dopgehou . Hulle wou sien of Hy dit sou waag om iemand op die sabbat gesond te maak sodat hulle Hom kon aankla dat Hy God se wet oortree .
42006008	Jesus het geweet hulle hou Hom dop , maar Hy het Hom nie aan hulle gesteur nie . Hy het vir die man met die misvormde hand gesê : " Kom staan hier ! " Die man het dadelik opgestaan en na Jesus toe gekom .
42006009	Toe vra Jesus vir die godsdienstige leiers : " Sê 'n bietjie vir My : Moet 'n mens op die sabbat goed doen , of moet 'n mens slegte dinge doen ? Moet 'n mens iemand anders se lewe red , of moet jy hom doodmaak ? "
42006010	Jesus het om Hom gekyk , maar niemand het dit gewaag om iets te antwoord nie . Toe sê Hy vir die man : " Steek jou hand uit . " Hy het dit gedoen . Dit was gesond , so goed soos nuut . Die godsdienstige leiers was briesend daaroor .
42006011	Dadelik het hulle begin planne maak hoe hulle van Hom ontslae kon raak .
42006012	Kort daarna het Jesus een aand teen 'n berg opgeklim om te gaan bid . Hy het die hele nag in gebed tot God deurgebring .
42006013	Die volgende dag het Jesus sy volgelinge na Hom toe geroep . Hy het toe twaalf van hulle uitgekies . Hierdie twaalf mans het Jesus sy apostels genoem , sy spesiale verteenwoordigers . Hulle name is :
42006014	Simon ( Jesus het hom Petrus genoem ) , Andreas , Petrus se broer , Jakobus , Johannes , Filippus , Bartolomeus ,
42006015	Matteus , Tomas , Jakobus , die seun van Alfeus , Simon ( die mense het hom " ywerige Simon " genoem ) ,
42006016	Judas , die seun van Jakobus , en Judas Iskariot ( hy het Jesus later verraai ) .
42006017	Toe Jesus saam met hulle van die berg af kom , het Hy daar onder op die oop vlakte gaan staan . Baie van sy volgelinge en 'n hele klomp ander mense het daar na Hom toe gestroom . Van oor die hele Judea en Jerusalem , selfs van die kusgebied van Tirus en Sidon af , het mense in 'n groot massa na Jesus toe gekom .
42006018	Hulle wou Hom hoor preek en ook van hulle siektes genees word . Jesus het dit toe gedoen . Mense wat deur bose geeste beset is , is deur Hom bevry .
42006019	Almal het probeer om aan Jesus te raak . Hy was so vol krag dat Hy almal wat siek was , gesond gemaak het .
42006020	Toe kyk Jesus na sy volgelinge en sê vir hulle : " Julle is gelukkig as julle nou arm is . God sal dan vir julle 'n plek gee in sy nuwe wêreld .
42006021	" Julle is gelukkig as julle nou honger is . God sal sorg dat julle genoeg kos het om te eet in sy nuwe wêreld . " Julle is gelukkig as julle nou hartseer is . God sal sorg dat julle in sy nuwe wêreld lag en feesvier .
42006022	" Julle is gelukkig as ander mense julle haat , julle verstoot en julle sleg behandel . As hulle julle beledig en julle goeie naam onder hulle voete vertrap omdat julle my volgelinge is , moet julle baie bly wees .
42006023	Spring dan op en dans rond van vreugde , want daar wag 'n groot beloning op julle in God se nuwe wêreld . Wanneer mense julle slegsê , is julle in baie goeie geselskap : God se boodskappers is nog altyd so behandel .
42006024	" Vir al julle rykes wat net agter geld aanhardloop , lê daar groot probleme voor . Julle het julle beloning klaar ontvang . God skuld julle niks meer nie .
42006025	" Daar wag groot probleme op julle wat julle nou vol eet . In God se nuwe wêreld sal daar nie vir julle plek wees nie . Julle sal buite staan en honger ly .
42006026	" Daar wag groot probleme op julle wat dink dat die lewe een groot gefuif is . Wanneer God se nuwe wêreld aanbreek , sal julle verskriklik huil , want julle sal moet buite bly . " Daar wag groot probleme op julle wanneer mense heeltyd net mooi dinge oor julle moet sê . Onthou : in die ou dae het die mense ook mooi dinge oor al die vals boodskappers van die Here te sê gehad . "
42006027	" Kom Ek sê nou vir julle hoe Ek wil hê julle moet leef . Julle moet julle vyande liefhê . Wees goed vir almal wat julle haat . Moenie hulle sleg behandel nie .
42006028	" Spreek die Here se seën uit oor elkeen wat julle vloek . Moenie iets leliks terugsê nie . Bid vir almal wat julle beledig .
42006029	" As iemand jou deur jou gesig klap om jou te beledig , moenie terugslaan nie . Nee , sê vir hom om jou sommer nog 'n keer op jou ander wang te klap . " As iemand jou klere wil vat , skenk dan nog 'n ekstra stel van jou beste klere aan hom .
42006030	" As iemand iets van jou wil hê , gee dit . Wanneer iemand iets van jou gevat het , moenie dit later gaan terugvra nie .
42006031	" As daar een reël is waarvolgens julle moet lewe , is dit die volgende : vra julle af hoe julle wil hê ander mense teenoor julle moet optree . Spring hulle dan voor : gaan tree eerste so teenoor hulle op .
42006032	" As julle net daardie mense liefhet met wie julle goed oor die weg kom en wat lief is vir julle , moet julle nie verwag om 'n medalje vir goeie diens by God daarvoor te kry nie . Almal doen dit tog , ook die slegte mense wat hulle nie aan God steur nie . En as julle net goeie dinge doen vir dié wat goeie dinge vir julle doen , het julle nog niks besonders gedoen nie . Selfs slegte mense doen dit ook .
42006033	As julle ook net bereid is om iets te leen aan mense wat dit later aan julle sal teruggee , het julle nog niks buitengewoons gedoen nie . Sondaars doen dit ook .
42006034	Hulle leen ook dinge aan hulle vriende , solank hulle dit op die ou end net terugkry .
42006035	" Ek sê vir julle : julle moet julle vyande liefhê . Doen goed aan hulle . Deel julle besittings met ander sonder om iets terug te verwag . Dan wag daar 'n groot prys op julle in die hemel . As julle vir ander mense omgee sonder om enigiets terug te verwag , is julle regtig kinders van die Allerhoogste .
42006036	Want dit is presies hoe God is . Hy gee baie om vir almal hier op die aarde , of hulle goed is of sleg . Julle moet soos God wees : maak julle hart en julle hande oop vir ander mense . Gee regtig vir hulle om . "
42006037	" Moenie ander mense oordeel nie . Dan sal God julle ook nie oordeel nie . Moenie ander mense tot in die doderyk verdoem nie . Dan sal God julle ook nie verdoem nie . Vergeef ander mense , dan sal God julle ook vergewe .
42006038	" Deel julle besittings met ander , dan sal God vir julle sorg . Julle sal nooit te min hê om van te leef nie . Julle sal van kop tot tone oorlaai word met goeie dinge . Ja , julle ganse lewe sal oorloop van goedheid . Al die goeie dinge wat julle met ander deel , sal op verrassende maniere na julle toe terugkom .
42006039	" As jy blind is , kan jy nie 'n ander blinde rondlei nie . Kort voor lank val julle albei in 'n sloot .
42006040	" 'n Leerling is nooit belangriker as sy onderwyser nie . As hy alles weet wat sy onderwyser hom geleer het , weet hulle ewe veel . Ken daarom jou plek voor God en ander . Wees nederig .
42006041	" Waarom is jy so haastig om foute in ander mense se lewe uit te snuffel terwyl jy blind is vir al die sondes in jou eie lewe ? Waarom sien jy so gou die kleinste splintertjie in jou vriend se oog raak terwyl jy blind is vir daardie groot houtstomp wat in jou eie oog vassit ?
42006042	En dan waag jy dit so ewe om vir jou vriend te sê : ' My ou broer , kom laat ek gou-gou daardie splintertjie uit jou lewe wegvat sodat jy weer reg kan leef , ' maar jy sien nie die groot foute in jou eie lewe raak nie . Jou skynheilige ! Haal eers die houtstomp uit jou eie oog uit , dan sal jy goed genoeg kan sien om daardie klein splintertjie uit jou vriend se oog te haal . "
42006043	" 'n Goeie boom dra nooit slegte vrugte nie . En 'n slegte boom dra ook nooit goeie vrugte nie .
42006044	'n Mens ken 'n boom uit aan die soort vrugte wat dit oplewer . Niemand verwag tog om vye aan 'n doringbos te kry nie . Of druiwe aan 'n spul doringtakke nie .
42006045	Goeie mense is soos goeie bome . Uit hulle binneste kom daar net goeie dinge . En slegte mense is soos slegte bome . Uit hulle binneste kom daar net lelike dinge . Luister maar net wat mense sê , dan weet julle watter soort mense hulle is . Mense se woorde wys wat in hulle harte aangaan .
42006046	" Julle praat so maklik . Kyk net hoe graag sê julle : ' Here , ons Here , ' maar julle doen net mooi niks wat Ek vir julle sê nie .
42006047	" Mense wat luister na wat Ek sê en dit doen , is verstandig .
42006048	Hulle is soos 'n man wat op 'n dag 'n huis begin bou het . Hierdie man het sy huis se fondament baie diep uitgegrawe tot in die rots . Sy huis was skaars klaar toe breek daar 'n groot storm los . Dit het net gereën en gereën . Kort voor lank het 'n massa vloedwater teen sy huis opgedam , maar dit het geen skade aan sy huis aangerig nie . Die huis se fondament was daarvoor veels te sterk . Dit was op rots gebou . So is mense wat doen wat Ek sê .
42006049	" Aan die ander kant : mense wat hoor wat Ek sê en dit nie doen nie , is soos 'n ander man wat sy huis sommer vinnig aanmekaargeslaan het , sonder 'n behoorlike fondament . Toe die storm daardie huis tref , het al die stormwater dit in 'n paar oomblikke uitmekaargeruk . Daar het net mooi niks van sy nuwe huis oorgebly nie . So sal dit met almal gaan wat nie doen wat Ek sê nie . "
42007001	Toe Jesus die mense klaar geleer het , het Hy weer na Kapernaum toe gegaan .
42007002	Daar was 'n belangrike offisier in die Romeinse leër . Sy werker was baie siek . Almal het verwag dat hy enige oomblik sou doodgaan .
42007003	Toe die offisier hoor dat Jesus in die dorp is , het hy gou 'n paar van die Joodse leiers in Kapernaum gevra om na Jesus toe te gaan . " Vra Hom om na my huis toe te kom en my werker gesond te maak , " het die offisier gesê .
42007004	Toe die mans by Jesus kom , het hulle Hom vertel wat aan die gang was en Hom gesmeek om na die Romeinse offisier se huis toe te gaan . " Weet U , hy is 'n wonderlike man . As daar nou een persoon is wat 'n wonderwerk verdien , is dit daardie Romeinse offisier .
42007005	Hy beteken so baie vir ons mense . Hy het selfs ons sinagoge hier in Kapernaum vir ons gebou , " het hulle vir Jesus gesê .
42007006	Jesus het ingestem en saam met hulle gegaan . Toe hulle so 'n entjie van die offisier se huis af was , het hy van sy vriende na Jesus toe gestuur om vir Hom te sê : " Here , moet asseblief nie die moeite doen om verder te loop nie .
42007007	Ek is nie belangrik genoeg dat U na my huis toe moet kom nie . Daarom het ek dit nie gewaag om na U toe te gaan nie . U kan maar net 'n woord sê , dan is my werker gesond .
42007008	" U sien , ek is 'n offisier in die leër . Ek weet presies hoe gesag werk . Ek moet heeltyd na my bevelvoerders luister . En my soldate moet weer heeltyd na my luister . As ek vir een sê : ' Staan op aandag ! ' doen hy dit , daar op die plek . En as ek vir 'n ander soldaat sê : ' Hardloop ! ' doen hy dit ook . Dieselfde geld vir my werker . Ek kan maar net vir hom sê : ' Maak die huis skoon ! ' dan doen hy dit . So , sê net een woord . Dit is heeltemal genoeg . U is die Here . As U praat , sal die siekte moet luister ! "
42007009	Jesus was verbaas oor hierdie woorde . " Ongelooflik ! Nog nêrens in die hele Israel het Ek iemand met so 'n groot geloof raakgeloop nie , " het Hy vir die skare mense gesê wat saam met Hom gestap het .
42007010	Terwyl Jesus nog met die mense gestaan en praat het , het die werker skielik gesond geword . Toe die vriende van die offisier by sy huis aankom , was hy al weer vol lewe .
42007011	Die volgende dag het Jesus na 'n dorp toe gegaan met die naam Nain . 'n Groot klomp mense het saam met Hom soontoe gestap . Sy dissipels was ook by .
42007012	Toe Jesus by die ingang van Nain kom , het hulle op 'n groot groep mense afgekom wat 'n dooie na die begraafplaas buitekant die dorp gedra het . Dit was die enigste seun van 'n weduwee . Baie mense van die dorp het ook opgedaag vir die begrafnis . Hulle was saam met die weduwee hartseer oor haar seun se dood .
42007013	Toe die Here die weduwee sien , het Hy haar uit sy hart uit jammer gekry . Hy het vir haar gesê : " Moenie huil nie . "
42007014	Voordat iemand iets kon sê , het Jesus na die draagbaar toe gestap en dit vasgegryp . Toe die verbaasde draers tot stilstand kom , sê Jesus vir die dooie : " Jongman , word lewendig . Ek sê vir jou : staan nou dadelik op ! "
42007015	Toe gebeur daar 'n groot wonderwerk . Reg voor almal het die seun lewendig geword . Hy het orent gekom en begin praat . Jesus het hom toe aan sy ma se sorg oorgelaat .
42007016	Die mense kon hulle oë nie glo nie . Hulle hartseer het dadelik plek gemaak vir blydskap . Met groot ontsag het hulle God se Naam begin loof en prys . " God het 'n baie belangrike boodskapper na ons toe gestuur ! " het hulle uitgeroep .
42007017	Die nuus oor hierdie wonderwerk het soos 'n veldbrand deur die hele gebied versprei , selfs deur Judea .
42007018	Johannes die Doper het intussen ook gehoor wat Jesus alles doen . Sy volgelinge het hom op hoogte gehou van al Jesus se doen en late .
42007019	Johannes het toe twee van hulle na die Here toe gestuur om vir Hom te vra : " Is U regtig die Een wat van God af na ons toe gestuur is , of nie ? Sê ons asseblief eerlik . Ons wil nie die fout maak om dalk vir die verkeerde een te wag nie . "
42007020	Toe Johannes se volgelinge by Jesus kom , sê hulle : “ Johannes die Doper het ons na U toe laat kom . Hy wil weet of U die Een is wat van God af na ons toe gestuur is , of nie . Sê ons asseblief eerlik . Ons wil nie die fout maak om dalk vir die verkeerde een te wag nie . ” Jesus was juis besig om 'n skare mense van allerhande siektes gesond te maak . Hy het mense bevry wat in die mag van bose geeste was en blindes laat sien .
42007021	
42007022	Jesus sê toe vir hulle : " Kyk om julle . Kyk na al die wonderwerke wat Ek doen . En luister mooi na wat Ek sê . Gaan vertel dan vir Johannes : mense wat nie kon sien nie , sien nou weer ; mense wat glad nie kon loop nie , stap nou weer rond ; mense wat eenkant moes bly omdat hulle melaats was , is nou heeltemal gesond ; dowes kan weer hoor ; mense wat dood was , leef weer , en mense wat niks het nie , hoor nou skielik dat hulle vir God baie spesiaal is .
42007023	" Gelukkig is elkeen wat nie twyfel of Ek regtig die Een is wat van God af kom nie . "
42007024	Toe Johannes se volgelinge daar weg is , het Jesus verder met die groot skare oor Johannes gepraat : " Wat het julle verwag om te sien toe julle agter Johannes die woestyn in is ? Die een of ander kansvatter wat niks beteken nie ? Natuurlik nie !
42007025	Of dalk 'n ryk man wat mooi klere dra ? Nee . Julle weet mos dat ryk mense nie in die woestyn bly nie . Hulle sit heeldag in groot , gerieflike huise , omring met alles wat hulle begeer .
42007026	Ek vra weer 'n keer , wat het julle verwag om te sien ? 'n Boodskapper van God ? Wel , dan is julle heeltemal reg . Johannes is regtig 'n profeet .
42007027	Om die waarheid te sê , hy is die heel belangrikste profeet wat nog ooit geleef het . Wat Maleagi geskryf het , is van hom waar : ' Ek , God , stuur iemand voor jou uit om vir almal te vertel dat jy kom . Hy sal sorg dat die mense van jou weet sodat jy jou werk makliker kan doen . '
42007028	" Daar was nog nooit in die geskiedenis so 'n belangrike man soos Johannes nie . En tog is almal in God se nuwe wêreld waarvoor hy julle wou voorberei belangriker as hy , selfs die heel onbelangrikste persoon . "
42007029	Toe die mense en diegene wat gewoonlik as sondaars beskou is , hoor wat Jesus sê , het hulle God se Naam grootgemaak . Want hulle almal is met die doop van Johannes gedoop .
42007030	Maar die Fariseërs en die kenners van die wet het hulle natuurlik nie gesteur aan wat God deur Johannes vir hulle gesê het nie . Daarom dat hulle botweg geweier het om hulle deur Johannes te laat doop .
42007031	Toe sê Jesus : " Kom Ek gebruik 'n voorbeeld om te verduidelik hoe hardkoppig hierdie spul mense is .
42007032	Ja , hulle is soos 'n klomp bedorwe kinders wat op 'n partytjie mekaar sit en verwyt : ' Ons speel die regte musiek , maar julle wil nie dans nie . Ons speel selfs vir julle 'n klomp treurige liedjies , maar julle sit daar soos 'n spul dooies en maak asof julle dit nie hoor nie . ' Hierdie geslag is net soos daardie kinders wat met niks tevrede is nie . Hulle vind gedurig fout met alles .
42007033	" Kyk net : Johannes die Doper het in die woestyn gaan bly . Hy het glad nie lekker kos gehad om te eet nie , nie eens 'n stukkie vars brood of 'n bietjie wyn nie . En wat sê die mense toe van hom ? ' Hy is van die duiwel besete ! '
42007034	" Toe kom Ek , die Seun van die mens . Ek het dikwels saam met die mense geëet en gedrink . En wat sê julle toe ? ' Kyk , Hy ' s'n regte vraat en 'n suiplap ! Hy kuier graag saam met sondaars en daardie spul wat ons godsdienstige wette verwerp . '
42007035	" Ja , al wat hierdie mense doen , is om fout te vind . Maar gelukkig sal diegene wat doen wat God vra , weet wat die waarheid is . "
42007036	Op 'n dag het 'n Fariseër met die naam Simon vir Jesus uitgenooi om by hom te kom eet . Daar aangekom , het Jesus saam met Simon en 'n paar ander mans by die tafel gaan aansit .
42007037	In dieselfde dorp het daar ook 'n vrou gebly wat 'n baie slegte lewe gelei het . Toe sy hoor dat Jesus by Simon se huis gaan eet het , was sy baie opgewonde . Sy het toe 'n bottel met baie duur parfuum gevat en reguit na Simon se huis toe gegaan .
42007038	Sy wou Jesus se voete gaan salf om vir Hom te wys hoeveel respek sy vir Hom het . Toe sy by Simon se huis kom , het sy ongenooid ingestap , tussen al die mans deur , tot by Jesus . Toe die vrou agter Jesus op haar knieë gaan staan , het sy skielik in trane uitgebars . Haar trane oor haar stukkende lewe het toe op Jesus se voete geval . Sy het sy voete haastig met haar hare afgedroog . Daarna het sy sy voete gesoen en met die duur parfuum gesalf .
42007039	Simon was baie ontsteld oor wat hierdie vrou in sy huis aangevang het . Hy het goed geweet wie sy was . Hy dink toe in die stilligheid by homself : " As hierdie Jesus regtig 'n boodskapper van God is , sal Hy mos weet dat dié vrou wat nou aan Hom raak 'n groot sondaar is . Dan sal Hy haar wegjaag , want sy is besig om Hom onrein te maak . "
42007040	Jesus het baie goed geweet wat Simon dink . Hy sê toe vir hom : " Simon , daar is iets wat Ek graag vir jou wil vertel . " " Praat maar . U is mos die leermeester . Ek luister , " het Simon geantwoord .
42007041	Jesus vertel toe vir hom 'n kort verhaaltjie : " Twee mans het geld aan 'n bankbestuurder geskuld ; die een 80000 rand , en die ander 8000 rand .
42007042	Maar hulle kon nie hulle skuld betaal nie . Toe besluit die bestuurder na 'n ruk om hulle skuld af te skryf . Sê vir My : Wie van hierdie twee mans was die blyste ? Wat dink jy ? "
42007043	" Die een wat die meeste geld geskuld het , " het Simon geantwoord . " Jy is heeltemal reg , " het Jesus gesê .
42007044	Toe draai Jesus na die vrou toe terwyl Hy nog met Simon praat . " Simon , jy het gesien wat hierdie vrou alles vir My gedoen het . Baie meer as jy . Jy het nie eens die moeite gedoen om water by jou deur neer te sit sodat die stof van my voete afgewas kon word toe Ek hier aangekom het nie . Maar hierdie vrou het my voete met haar trane gewas en met haar hare afgedroog .
42007045	" Jy het My ook nie baie hartlik ontvang nie , nie eens 'n warm handdruk of 'n vriendelike omhelsing gegee nie . Maar hierdie vrou kon nie ophou om my voete te soen nie .
42007046	" Jy het ook nie 'n geskenk vir My gehad nie , nie eens 'n bietjie reukolie wat Ek aan my hare kon sit om lekker te ruik nie . Maar hierdie vrou het sommer 'n hele bottel reukolie oor my voete uitgegooi .
42007047	" Ja , hierdie vrou het baie lelike dinge aangevang . Maar dis nou verby . Haar sondes is vergewe . God dink nie meer daaraan nie . Daarom doen sy al hierdie wonderlike dinge vir My . Jy het nie die vaagste idee wat dit vir 'n sondaar soos sy beteken om deur God vergewe te word nie . Daarom dien jy Hom so halfhartig . "
42007048	Jesus kyk toe na die vrou en sê vir haar : " Ek het baie goeie nuus vir jou . Jou sondes tel nie meer by God nie . "
42007049	Al die ander mense aan tafel het onder mekaar gesê : " Wie is hierdie man dat hy selfs die mag het om sondes te vergewe ? Net God kan tog so iets doen ! "
42007050	Jesus het vir die vrou gesê : " Dit wat jy vandag gedoen het , wys dat jy in God glo . Jou saak met Hom is nou in orde . Gaan leef in vrede met God . "
42008001	Jesus het daarna deur al die dorpe en klein plekkies gestap waar mense gebly het , en vir hulle die goeie nuus vertel dat God se nuwe wêreld hier is . Die twaalf dissipels het oral saam met Hom gegaan .
42008002	'n Klompie vroue wat deur Jesus van bose geeste vrygemaak is en 'n paar ander wat deur Hom gesond gemaak is , het ook saam met hulle van plek tot plek gestap . Een van hierdie vroue se naam was Maria . ( Sy is ook Magdalena genoem omdat sy van die dorp Magdala afkomstig was . ) Jesus het sewe duiwels uit haar verdryf .
42008003	Johanna , die vrou van Gusa , een van die belangrike amptenare in Herodes se paleis , was ook onder hulle . So ook Susanna en 'n klompie ander vroue . Met hulle eie geld het hierdie vroue vir Jesus en sy dissipels kos gekoop en ook gesorg dat hulle slaapplek het .
42008004	'n Groot klomp mense het van oral af na Jesus toe gestroom . Hy het toe vir hulle die volgende verhaal vertel :
42008005	" Eendag was daar 'n boer wat saad in sy land gaan saai het . Hy het die saad oor die grond uitgestrooi . 'n Deel van die saad het toe op die voetpad beland wat deur die land loop . Dit is deur mense stukkend getrap . Die voëls het toe haastig daarop toegesak en alles opgeëet .
42008006	Van die ander saad het op die groot klippe in die land geval . In die holtes van hierdie klippe was daar 'n bietjie grond . Die saad wat hier beland het , het vinnig opgekom , maar die plantjies kon nie behoorlik wortelskiet in die vlak grond nie . Daarom het die son hulle gou doodgebrand .
42008007	Van die ander saad wat die boer gesaai het , het tussen die doringbosse beland wat in die land gegroei het . Soos die doringbosse groter geword het , het dit die plantjies heeltemal doodgedruk .
42008008	Dan het daar ook saad in die land self geval waar die grond goed voorberei was . Dit het goed gegroei en 'n groot oes gegee wat die boer se stoutste verwagtings oortref het . " Julle moet julle ore oopmaak en luister na wat Ek vir julle sê , " sê Jesus toe vir die mense .
42008009	Toe vra sy dissipels Hom : " Wat beteken hierdie verhaal wat U nou vir ons vertel het ? "
42008010	Jesus sê toe vir hulle : " As julle mooi na al my verhale luister , sal julle sommer baie oor God leer . Dan sal julle agterkom hoe dinge in sy splinternuwe wêreld werk . Julle sal dinge hoor wat julle nog nie geweet het nie . Maar daardie mense wat nie wil luister na wat Ek oor God se nuwe wêreld vertel nie , sal dit nooit verstaan nie . Vir hulle is my verhale maar net 'n klomp leë stories . Hulle kyk , maar sien nie . En hulle hoor , maar begryp niks nie . "
42008011	" Laat Ek nou eers vir julle verduidelik hoe julle die verhaal van die boer wat gaan saai het , moet verstaan : Die saad . . . Dit is die boodskap oor God se nuwe wêreld .
42008012	" Die saad wat op die voetpad geval het . . . Wel , dit is die mense wat na die boodskap oor God se nuwe wêreld luister , maar hulle steur hulle nie daaraan nie . Die duiwel sorg dat hulle baie gou vergeet wat hulle gehoor het sodat hulle nie tot geloof kom en gered word nie . Net soos die voëls met die saad gedoen het , kom ' pik ' die duiwel die goeie saad uit hulle gedagtes uit .
42008013	" Daar het ook saad in die holtes van die groot klippe geval . . . Wel , party mense hoor die boodskap van God en is dan baie opgewonde daaroor , maar net vir 'n rukkie . Sodra hulle geloof iets van hulle vra , sodra hulle moet nee sê vir die sonde , is hulle skielik nie meer so opgewonde nie . Dan is hulle sogenaamde nuwe geloof ook daarmee heen .
42008014	" Ander saad het tussen die doringbosse beland . . . Dit is daardie mense wat God se woord aanvaar . Maar kort voor lank word die eise van hierdie wêreld vir hulle belangriker as hulle geloof . Bo en behalwe al hulle bekommernisse , kry die alewige gejaag na geld en plesier dan voorkeur in hulle lewens . Dan het hulle later niks meer tyd of krag oor om vir die Here te werk nie . Al hierdie dinge verdring hulle geloof uit hulle lewens uit .
42008015	" En dan die saad wat in die goeie grond geval het . . . Dit is daardie mense wat die boodskap van God gehoor het en diep daardeur geraak is . Hulle begin dadelik leef soos God dit wil hê . In alles wat hulle sê of doen , borrel hulle geloof eenvoudig uit . Hulle geloof lewer van dan af heeltyd vrugte op . "
42008016	Jesus sê toe : " Julle weet tog baie goed dat 'n mens nie 'n lig aanskakel en dit dan met 'n kombers toegooi nie . 'n Mens vat ook nie 'n lamp en gaan steek dit onder jou bed weg nie . Natuurlik nie . Nee , 'n mens sit 'n lamp in die middel van 'n kamer waar dit die beste lig kan gee . Dan kan almal sien wat om hulle aangaan .
42008017	" 'n Mens kan niks wegsteek wat jy doen nie . Geen woord of daad is so 'n groot geheim dat God nie daarvan weet nie . Alles sal aan die lig kom . Alles wat mense doen , sal uiteindelik bekend wees .
42008018	" Luister na dit wat julle oor God hoor , en gaan doen dit . Hoe meer julle doen wat God sê , hoe meer sal sy ongelooflike goedheid in julle lewens instroom . Aan die ander kant , as julle nie luister na wat God sê nie , sal julle lewens op die ou end in chaos eindig . Dit help nie julle dink julle saak met God is in orde net omdat julle allerlei godsdienstige dinge doen nie . As julle lewens nie heeltemal verander nie , gaan julle alles verloor wat julle dink julle het . "
42008019	Jesus was nog aan die praat toe sy ma en broers daar aankom . Hulle wou iets vir Hom sê . Maar daar was so baie mense dat hulle nie naby Hom kon kom nie .
42008020	Iemand het hulle herken en gou vir Jesus gaan sê : " U ma en broers is daar buite . Hulle wil graag met U praat . "
42008021	Jesus sê toe : " Weet julle wie regtig my familie is ? Almal wat luister na wat Ek oor God se nuwe wêreld sê , en dit gaan doen . Hulle is my ma , my broers , my susters . "
42008022	Op 'n dag het Jesus vir sy dissipels gesê : " Kom ons gaan daar na die oorkant van die See van Galilea toe . " Hulle almal het toe in 'n boot geklim en na die oorkant toe begin vaar .
42008023	Jesus het rustig in die boot gaan lê en aan die slaap geraak . Later het 'n groot storm op die see opgesteek . Die wind het kwaai begin waai en die see het skielik baie onstuimig geword . Kort voor lank het groot golwe oor die boot geslaan sodat dit vol water begin word het . Later het die dissipels gedink die boot gaan sink .
42008024	Toe hulle rondkyk waar Jesus is , kom hulle agter Hy lê nog vas aan die slaap . Baie benoud het hulle Hom wakker geskud : " Here , Here , word wakker ! Ons is besig om te vergaan en U lê en slaap ! Kom help ons ! " Jesus het opgestaan en vir die wind en die woeste golwe gesê : " Bedaar ! Hou op met waai ! " Hy het ook vir die water gesê om kalm te word . En toe , skielik , was alles oor . Die wind het bedaar en die see was weer spieëlglad . Alles was doodstil .
42008025	Toe draai Jesus na sy dissipels en vra vir hulle : " Waar is julle geloof heen ? " Maar hulle was te bang en te verbaas om enigiets te sê . Hulle het onderlangs vir mekaar gefluister : " Wat 'n ongelooflike wonderwerk ! Wie is Jesus regtig ? Hy gee net 'n bevel , dan luister selfs die wind en die water na Hom . "
42008026	Daarna het hulle met die boot in die rigting van die land van die Geraseners , aan die oorkant van Galilea , geseil .
42008027	Daar aangekom , het 'n man sonder 'n draad klere aan vinnig op Jesus afgestap . Hy was al 'n lang tyd in die mag van 'n klomp duiwels ; daarom dat hy nie meer klere gedra het nie . Hy het sommer daar buite tussen die grafte gebly . Die duiwels het hierdie arme man omtrent verrinneweer . Baiekeer het hulle hom soos 'n mal mens laat rondhardloop en skree . Ander mense het tevergeefs probeer om hom in toom te hou . Hulle het sy hande met swaar kettings vasgebind en dik boeie om sy voete gesit , maar hy het dit gebreek en dan weggehardloop . Later het hy omtrent heeltyd in die woestyn rondgeswerf .
42008028	Toe hierdie man naby Jesus kom , het hy skielik aan die skree gegaan en op die grond neergeval . Hy roep toe kliphard uit : “ Vir wat kom U hier na my toe , Jesus , Seun van die allerhoogste God ? Ek smeek U : moet my asseblief nie seermaak nie . ”
42008029	
42008030	Toe vra Jesus vir die man : " Wat is jou naam ? " " Legio , " het hy geantwoord . ( Dit was die naam wat die mense hom gegee het omdat daar so baie duiwels in hom gebly het . )
42008031	Toe begin die duiwels wat binne-in hom was Jesus smeek om hulle nie terug te stuur na die onderwêreld toe nie .
42008032	Hulle vra toe of Hy hulle nie liewer in die groot trop varke wou instuur wat daar naby hulle op die berg gewei het nie . Jesus het ingestem .
42008033	Daar en dan het die duiwels uit die man padgegee en in die varke ingevaar . Toe breek daar chaos los . Die hele trop varke het skielik oor die kant van die berg gestorm en in die see geval . Daar het hulle almal verdrink .
42008034	Die mans wat die varke opgepas het , het hulle morsdood geskrik toe hulle sien wat gebeur . Hulle het dadelik teruggehardloop na hulle dorp toe . So ver as wat hulle gehardloop het , het hulle vir almal langs die pad vertel wat gebeur het . Kort voor lank was almal in rep en roer .
42008035	'n Klomp mense het vinnig na die plek toe gekom waar Jesus die duiwels uit die man verjaag het . Hulle wou sien wat aan die gang was . Toe hulle daar aankom , sien hulle die man wat vol duiwels was aan Jesus se voete sit . Hy het klere aangehad en rustig geluister na wat Jesus sê . Toe het die mense bang geword .
42008036	Terwyl hulle so staan en kyk , het diegene wat gesien het wat gebeur opgewonde vir hulle vertel hoe Jesus die duiwels uit die man verdryf het .
42008037	Die mense van Gerasa het toe vir Jesus gevra om liewer pad te gee . Hulle was baie bang en het nie kans gesien dat nog sulke dinge daar by hulle gebeur nie . Jesus het toe in die boot geklim en teruggegaan na die oorkant toe .
42008038	Net voordat Jesus vertrek het , het die man uit wie Hy die duiwels verdryf het Hom gevra of hy nie by Hom kon bly nie . Jesus het gesê :
42008039	" Gaan terug na jou eie mense toe en vertel hulle watter wonderlike dinge God vir jou gedoen het . " Daarna het die man vir almal in sy dorp gaan vertel watter wonderlike dinge Jesus vir hom gedoen het .
42008040	Toe Jesus weer in Galilea aankom , het 'n skare mense Hom ingewag . Hulle was baie bly om Hom te sien .
42008041	'n Man met die naam Jaïrus , een van die hoofde van die sinagoge waar die Jode God aanbid het , het haastig tussen die mense deurgevleg en voor Jesus op die grond kom neerval .
42008042	Hy het Jesus gesmeek om dadelik na sy huis toe te kom omdat sy twaalfjarige dogter op sterwe gelê het . Dit was sy enigste dogter . Jesus het ingestem , maar daar was so baie mense om Hom dat Hy skaars kon beweeg .
42008043	Intussen was daar ook 'n vrou in die skare wat al twaalf jaar lank aan 'n menstruele kwaal gely het . Dit het gemaak dat sy nie kon deelneem aan die normale godsdienstige aktiwiteite nie omdat sy as onrein beskou is . Geen dokter kon die arme vrou gesond kry nie .
42008044	Hierdie vrou het tussen die skare deurgeskuur totdat sy reg agter Jesus was . Toe steek sy haar hand vinnig uit en vat aan die soom van sy klere . Daar en dan was sy gesond .
42008045	Jesus het dit dadelik agtergekom en gevra : " Wie het nou net aan My geraak ? " Maar almal het net die kop geskud en gesê : " Nie ek nie . " Petrus was so 'n bietjie uit die veld geslaan deur Jesus se vraag . " Here , daar is baie mense om U . Hulle almal skuur tog teen U verby en stamp teen U . "
42008046	" Kyk , iemand het met 'n baie spesifieke rede aan My gevat , " het Jesus geantwoord . " Ek kon voel hoe krag uit My vloei . "
42008047	Nou was die vrou in 'n hoek . Sy kon nie langer stilbly nie . Doodbang het sy voor Jesus kom neerval . Daar voor almal vertel sy toe hoekom sy aan Jesus kom raak het . " En , " het sy gesê , " ek was op die plek gesond . "
42008048	Toe sê Jesus vir die vrou : " Jy het gewys hoe groot jou geloof is toe jy aan My kom raak het . Daarom is jy nou gesond . Gaan in vrede . "
42008049	Terwyl Jesus nog besig was om te praat , kom daar iemand van die huis van die hoof van die sinagoge af en sê vir hom : " Ek het baie slegte nuus : jou dogter is nou net dood . Los maar die Leermeester uit . Hy kan nou niks meer vir haar doen nie . "
42008050	Maar Jesus het dit gehoor . Hy sê toe vir die hoof van die sinagoge : " Moenie jou ontstel nie . Hou maar net aan glo . Jou dogter sal regkom . "
42008051	Toe Jesus daar by sy huis aankom , het Hy vir die mense wat saam met Hom gestap het , gesê om buite te wag . Hy het net vir Petrus , Johannes en Jakobus toegelaat om saam met Hom na die dogter toe gaan ; ook haar pa en ma .
42008052	Toe Jesus in die huis kom , was almal aan die huil . Hy sê toe vir hulle : " Toemaar , dis nie nodig om te huil nie . Die dogtertjie is glad nie dood nie . Sy slaap maar net . "
42008053	Die mense het Jesus uitgelag : " Jy weet nie waarvan jy praat nie . Ons het met ons eie oë gesien sy is dood . "
42008054	Maar Jesus het hulle geïgnoreer en na die dogtertjie toe gestap . Hy het haar hand gevat en uitgeroep : " Dogtertjie , staan op ! Word lewendig ! "
42008055	Dadelik het die lewe in haar teruggekom . Sy het opgestaan . Toe sê Jesus vir die omstanders :
42008056	" Gee vir haar iets om te eet . " Haar ouers was stom van verbasing oor wat gebeur het . Maar Jesus wou nie hê dat hulle vir ander mense daarvan moes vertel nie .
42009001	Kort daarna het Jesus sy twaalf dissipels bymekaargeroep . Hy sê toe vir hulle : " Ek maak julle nou sterker as al die bose magte . Ek gee ook aan julle die krag om siekes gesond te maak . Gaan dan nou uit en vertel vir die mense dat God se nuwe wêreld hier is . Maak ook die siekes gesond . "
42009002	Jesus het ook vir die dissipels vertel presies hoe hulle te werk moet gaan .
42009003	" Moenie 'n groot tas saamvat , of 'n klomp padkos of 'n dik beursie vol geld nie . Een stel klere is meer as genoeg .
42009004	" Wanneer julle in 'n huis goed ontvang word , bly daar oor totdat dit tyd is dat julle na 'n volgende plek toe moet gaan .
42009005	Maar as die mense julle nie vriendelik ontvang nie , gee dadelik pad . Moenie verder sukkel nie . Gaan dan na 'n ander dorp toe . Maar skud eers in die openbaar al die stof van daardie dorp uit julle klere uit . So wys julle dat hulle hulle kans verspeel het om deel te word van God se nuwe wêreld . "
42009006	Die dissipels het gedoen wat Jesus vir hulle gesê het . Hulle het van dorp tot dorp vir die mense van God se nuwe wêreld gaan vertel en die siekes gesond gemaak .
42009007	Herodes Antipas , die heerser oor Galilea , het intussen te hore gekom van al die groot dinge wat Jesus doen . Hy was bekommerd daaroor , want party mense het gesê : " Jesus is Johannes die Doper wat weer lewend geword het . "
42009008	Ander het gesê : " Nee , ons dink hy is die profeet Elia wat weer na ons toe gekom het . " Nog ander het gesê : " Hy is een van die ander profete wat weer lewendig geword het . "
42009009	Herodes het toe vir sy raadgewers gesê : " Vergeet nou maar die storie dat hierdie man Johannes die Doper is . Kyk , ek het Johannes se kop laat afkap . Hy is morsdood . Maar wie is hierdie man dan ? Ek moet hom eenvoudig te sien kry ! "
42009010	Intussen het die twaalf dissipels van Jesus teruggekeer van hulle sending en opgewonde vir Hom kom vertel van alles wat hulle gedoen het . Toe sê Hy vir hulle : " Kom saam met My daar na die omgewing van Betsaida toe . Ek wil graag 'n bietjie alleen wees . "
42009011	Die mense het gou uitgevind waar Jesus is en het soontoe gestroom . Jesus het hulle vriendelik ontvang en met hulle gepraat oor God se nuwe wêreld . Hy het ook al die siekes tussen hulle gesond gemaak .
42009012	Later die middag toe dit begin donker word , het die dissipels Jesus eenkant toe geroep en vir Hom gesê : " U moet asseblief nou klaar praat . Stuur die mense weg om vir hulle iewers in die omgewing 'n slaapplek en iets te ete te kry . Ons is hier tussen niks en nêrens . Hier is nie kos of blyplek vir hulle nie . "
42009013	Toe sê Jesus vir sy dissipels : " Gee julle vir hulle iets om te eet . " " Wat ? Dis onmoontlik , " het hulle almal tegelyk geantwoord . " Ons het net vyf brode en twee visse vir ons en vir U saamgebring . Dis al ! Ons sal iewers moet gaan kos koop vir hierdie groot skare . " Net die mans alleen in die skare was by die 5000 .
42009014	" Laat die mense gou in groepe van 50 sit , " het Jesus gesê .
42009015	Die dissipels het dadelik aan die werk gespring en die skare in groepe laat sit .
42009016	Toe almal 'n sitplek gehad het , vat Jesus die vyf brode en die twee visse , sê vir God daarvoor dankie , spreek sy seën daaroor uit en begin dit in kleiner stukkies breek . Hy het dit aan die dissipels gegee om aan die skare uit te deel .
42009017	Almal het genoeg te ete gekry . Op die ou end was daar te veel kos . Na die tyd is twaalf mandjies vol kos opgetel wat oorgebly het .
42009018	Daarna het Jesus alleen gaan bid . Net die twaalf dissipels was by Hom . Hy vra toe vir hulle : " Wie sê hulle is Ek ? "
42009019	" Johannes die Doper , " het hulle dadelik geantwoord . " Of Elia . Ja , selfs een van die profete uit die ou dae wat weer lewendig geword het . "
42009020	" En julle ? " vra Jesus vir hulle . " Wie sê julle is Ek ? " Petrus het nie 'n oomblik gehuiwer nie : " U is die Een wat deur God na ons toe gestuur is . U is die Messias . "
42009021	" Julle mag dit vir niemand gaan vertel nie , " het Jesus gesê .
42009022	" Ek is die Seun van die mens van wie die Bybel praat . En Ek gaan nog baie swaarkry . Al die godsdienstige leiers van die volk gaan een van die dae hulle rug vir My draai . Dan gaan Ek doodgemaak word . Maar moenie julle bekommer nie , Ek is sterker as die dood . Ek sal op die derde dag weer deur God lewendig gemaak word . "
42009023	Later het Jesus vir die mense gesê : " Dit is baie moeilik om een van my volgelinge te wees . Om dit reg te kry moet jy jou eie belange tweede stel . Jy moet as ' t ware jou doodsvonnis teken deur elke dag jou kruis op te tel en agter My aan te stap .
42009024	As jy egter kies om vir jouself te leef , gaan jy op die ou end alles verloor . Maar as jy bereid is om alles prys te gee ter wille van My , sal jy vir altyd lewe .
42009025	" As jy net vir jouself leef , kan jy dalk die hele wêreld aan jou voete hê . Maar wat help dit alles ? Want uiteindelik beland jy in die hel . Dan het jy regtig alles verloor : vir altyd .
42009026	" Moenie maak asof julle My nie ken wanneer julle tussen ander mense is nie . Moenie dan skielik anders praat en anders optree nie . Dan gaan Ek presies dieselfde met julle doen wanneer Ek eendag na die aarde toe terugkeer . Wanneer Ek as die Seun van die mens in heerlikheid terugkom en omring is met my Vader se heerlikheid en met al die heilige engele , sal Ek ook maak of Ek julle nie ken nie .
42009027	Weet julle , party van julle wat hier staan , sal nie doodgaan voordat julle God se nuwe wêreld self gesien het nie . "
42009028	Sowat agt dae later het Jesus vir Petrus , Jakobus en Johannes saam met Hom teen 'n berg op gevat om daar te gaan bid .
42009029	Terwyl Hy gebid het , het sy voorkoms skielik verander . Jesus se klere het ook helderblink begin skitter .
42009030	Twee mans het skielik aan Hom verskyn . Dit was Moses en Elia .
42009031	Hulle was self met glans omring . Hulle het met Jesus gepraat oor alles wat op Hom in Jerusalem wag .
42009032	Intussen was Petrus en die ander twee dissipels vas aan die slaap . Toe hulle wakker word , sien hulle dat Jesus omring is met 'n hemelse heerlikheid en ook hoe Moses en Elia met Hom praat . Terwyl die dissipels nog oorbluf na die toneel voor hulle staan en kyk , het Moses en Elia gereedgemaak om te vertrek .
42009033	Petrus sê toe vir Jesus : " Here , dis goed dat ons ook hier is . Nou kan ons gou drie tente maak , een vir U , een vir Moses en een vir Elia . " Die arme Petrus het natuurlik nie 'n benul gehad wat hy sê nie .
42009034	Petrus se woorde was skaars koud , toe kom daar 'n groot wolk oor hulle almal . Die dissipels het baie bang geword toe hulle sien hoe die twee mans in die wolk instap .
42009035	Skielik praat 'n stem uit die wolk . Dit was God self . Hy het gesê : " Dit is my Seun wat Ek uitgekies het om my werk hier op die aarde te kom doen . Luister na Hom . "
42009036	Na hierdie woorde was die wolk skielik weg . Jesus het alleen daar gestaan . Die dissipels het vir niemand vertel wat hulle gesien het nie .
42009037	Die volgende dag het hulle van die berg af geklim . Toe hulle onder kom , het 'n groot klomp mense Jesus ingewag .
42009038	'n Man daar in die skare het skielik hard uitgeroep : " Goeie Leermeester , ek smeek U , help my seun , asseblief . Hy is my enigste kind . En hy ly verskriklik .
42009039	Ek dink hy is in die mag van 'n bose gees . Hy kry sulke snaakse aanvalle . Dan begin hy skree en sy hele liggaam gaan aan die ruk . Skuim loop ook by sy mond uit . Die aanvalle hou omtrent nooit op nie . My arme kind is al behoorlik verniel .
42009040	Ek het hom na u dissipels toe gevat , maar hulle kon niks vir hom doen nie . "
42009041	Jesus het dadelik na sy dissipels toe gedraai en vir hulle gesê : " Julle klomp ongelowiges ! Hoeveel keer moet Ek dieselfde dinge oor en oor sê en doen voordat julle regtig glo ? My geduld met julle is vinnig besig om op te raak . " Jesus sê toe vir die man : " Bring jou seun hier . "
42009042	Toe die seun by Jesus kom , het die bose mag hom weer beetgepak . Sy hele liggaam het inmekaargetrek en hy het wild begin ruk . Jesus het dadelik die bose gees beveel om uit hom pad te gee . In 'n oogwink was die bose mag weg . Jesus het die seun toe gesond aan sy dankbare pa teruggegee .
42009043	Almal wat gesien het wat gebeur , was verstom . " God is regtig groot , " het hulle vir mekaar gesê .
42009044	Tussen al die opgewondenheid deur het Jesus vir sy dissipels gesê : " Onthou baie goed wat vandag hier gebeur het , want dit gaan nie altyd so maklik wees nie . Binnekort gaan die mense My vang en My soos 'n misdadiger behandel . "
42009045	Die dissipels het egter nie verstaan wat Jesus vir hulle gesê het nie . Hulle was ook te bang om te vra wat Hy bedoel . Maar dit was in elk geval nog nie die regte tyd vir hulle om te weet wat alles op Hom wag nie .
42009046	Op 'n dag het Jesus se volgelinge aan die stry geraak oor wie van hulle sy belangrikste volgeling is .
42009047	Jesus het gehoor wat aan die gang was . Hy het toe 'n klein kindjie wat daar rondgespeel het , nader geroep .
42009048	Toe sê Hy vir sy volgelinge : " As ander mense een van hierdie kindertjies soos 'n goeie vriend behandel , is hulle sommer my vriende ook . Elke goeie ding wat mense aan een van my kinders doen , doen hulle ook aan My . En wanneer hulle My soos hulle vriend behandel , dan is hulle my Vader se vriende ook . Hy het My mos na julle almal toe gestuur . " Elkeen van julle wat groot respek vir God en vir ander mense het en wat nie baie van julleself dink nie , is regtig baie belangrik in God se oë . "
42009049	Terwyl Jesus nog besig was om te praat sê Johannes , een van sy dissipels , vir Hom : " Here , party mense wat ons nie eens ken nie dryf deesdae al duiwels in u Naam uit . Ons het nou die dag op so iemand afgekom wat besig was om 'n duiwel in u Naam uit te dryf . Ons het hom dadelik verbied om dit te doen . Want hy is nie 'n volgeling van U nie . "
42009050	" Moenie hom keer om dit te doen nie , " het Jesus dadelik geantwoord . " Want mense wat sulke dinge doen , is tog nie julle vyande nie . Hulle staan ten minste nie aan die duiwel se kant nie . "
42009051	Jesus se taak om God se nuwe wêreld bekend te maak het nou stadig maar seker einde se kant toe begin staan . Hy moes binnekort na sy hemelse woonplek toe terugkeer . Maar eers moes Hy na Jerusalem toe gaan .
42009052	Jesus het toe 'n paar van sy volgelinge vooruitgestuur om te sorg dat Hy oral langs die pad 'n plek het om oor te bly . Jesus se volgelinge het in 'n dorp in die gebied van die Samaritane aangekom om vir Jesus kos en slaapplek te reël .
42009053	Maar toe die inwoners hoor dat Hy op pad was Jerusalem toe , wou hulle niks met Hom te doen hê nie . Die Samaritane en die Israeliete het immers glad nie met mekaar oor die weg gekom nie .
42009054	Toe Jesus in dié Samaritaanse dorp aankom , het sy volgelinge vir Hom kom sê dat Hy nie daar welkom was nie . Jakobus en Johannes was op die plek woedend . " Here , sê net die woord , dan vra ons vir God om vuur uit die hemel te stuur om al hierdie mense te verbrand . "
42009055	“ Wat ? Hoekom wil julle so iets verskrikliks doen ? ” het Jesus vir hulle gesê . “ Kom ons gee liewer pad . In 'n ander dorp sal ons wel 'n plek kry . ”
42009056	
42009057	Langs die pad het iemand vir Jesus gesê : " Here , ek is bereid om u volgeling te wees . Maak nie saak waar U gaan nie , ek sal by U bly . "
42009058	Toe sê Jesus vir hom : " Jy moet baie mooi dink wat jy sê , want Ek wat die Seun van die mens is , kan nie eens vanaand vir jou 'n ordentlike slaapplek aanbied nie . Selfs die voëls en die jakkalse in die veld is beter daaraan toe as Ek . Hulle het ten minste 'n blyplek van hulle eie . "
42009059	Jesus draai toe na een van die ander mense wat ook saam met Hom gestap het en sê vir hom : " Volg My ! " Die man antwoord vinnig : " Ek doen dit graag , maar ek moet net eers gou my pa gaan begrawe . "
42009060	Maar Jesus was nie tevrede nie . " Los die dooies uit . Hulle het hulle kans gehad . Daar is in elk geval genoeg ander mense wat vinnig op pad is na die doderyk toe wat sal sorg dat jou pa begrawe word . Ek stuur jou nou na mense toe wat nog lewe . Gaan sê vir hulle God se nuwe wêreld is hier . "
42009061	Iemand anders wat gehoor het wat Jesus alles sê , sê toe vir Hom : " Here , U hoef my nie te vra om U te volg nie . Ek bied sommer self aan om u volgeling te word . Ek wil net gou my familie gaan groet en hulle in kennis stel van my besluit . "
42009062	Toe sê Jesus vir hom : " Daar ' s nie nog tyd oor om jou familie te gaan groet nie . Los dit . Nou moet jy saam met My stap . As jy een van my volgelinge wil wees , moet jy al die ander dinge in jou lewe tweede stel , ook jou familie en vriende . Anders is daar nie vir jou plek in God se nuwe wêreld nie . "
42010001	Kort daarna het die Here 72 van sy volgelinge aangewys om twee-twee voor Hom uit te gaan na al die plekke toe waar Hy sou aandoen op pad Jerusalem toe .
42010002	Hy sê toe vir hulle : " Die lande staan ryp met 'n groot oes , maar daar is so min mense om die oes te gaan insamel . Vra die Here , aan wie hierdie oes behoort , om nog ekstra arbeiders te stuur .
42010003	" Gaan nou na die plekke toe waarheen Ek nog op pad is . Maar wees gewaarsku : daar wag groot gevare op julle . Ek stuur julle soos 'n klompie skape deur 'n bos wat wemel van gevaarlike diere .
42010004	" Julle moet só te werk gaan : Moenie 'n klomp geld saamvat nie . Dit is ook nie nodig om groot tasse met baie klere te pak nie . Moenie langs die pad met ander mense gesels nie .
42010005	" As julle in 'n huis inkom , sê dan : ' God sal baie goed wees vir hierdie huis . '
42010006	As die eienaar julle net so vriendelik teruggroet , is alles in orde . Dan sal God se vrede by hom bly . Maar as hy julle nie goed ontvang nie , sal God se vrede nie by hom bly nie .
42010007	Bly oor in die huise waar die mense julle goed ontvang . Eet en drink alles wat hulle vir julle gee . Immers , iemand wat werk , word tog daarvoor betaal . Moenie na 'n ander huis gaan soek as julle te min kos kry nie .
42010008	In al die dorpe waarheen Ek julle stuur , moet julle by mense gaan bly wat julle goed ontvang . En wees tevrede met julle kos en slaapplek .
42010009	" Maak al die siek mense gesond wat julle raakloop . Sê ook vir hulle : ' God se nuwe wêreld het tot hier by julle gekom . '
42010010	" Wanneer die mense van 'n dorp julle die rug toekeer , gee dan dadelik daar pad . Maar skud eers voor almal die stof van daardie plek uit julle klere uit .
42010011	Sê ook vir almal in die dorp dat hulle die kans van 'n leeftyd om deel van God se nuwe wêreld te word deur hulle vingers laat glip het . Hulle gaan nog baie spyt wees daaroor .
42010012	Dit gaan vir hulle baie erger wees wanneer hulle eendag voor God moet gaan staan as wat dit sal wees vir Sodom en Gomorra , daardie twee stede wat so berug was vir al hulle sondes . "
42010013	Toe het Jesus 'n skerp uitspraak gemaak oor 'n paar van die dorpe in Galilea waar Hy gepreek het : " Gorasin en Betsaida , vir julle twee dorpe wag daar net probleme . Weet julle , as al daardie slegte mense van Tirus en Sidon die wonderwerke kon sien wat julle gesien het , was hulle almal binne sekondes op hulle knieë voor My . Met harte vol berou sou hulle dan vergifnis kom vra het .
42010014	Maar toemaar , God se finale oordeel is op pad . En dan sal Tirus en Sidon lig daarvan afkom in vergelyking met wat julle gaan tref .
42010015	" En julle spul daar in Kapernaum , wat dink julle van julleself ? Dink julle God gaan vir julle 'n spesiale plek in die hemel gee ? Dan wag daar vir julle 'n baie groot ontnugtering . Julle plekke in die doderyk is al klaar bespreek .
42010016	" Ek sê weer : as mense julle met oop arms ontvang en julle vriende wil wees , is hulle my vriende ook . Maar as hulle nie na julle luister nie en die rug vir julle draai , draai hulle ook die rug vir My . En as hulle My verwerp , doen hulle presies dieselfde met God , want Hy het My na julle toe gestuur . "
42010017	Later het die 72 volgelinge van Jesus teruggekom van die plekke af waarheen Hy hulle gestuur het . Hulle was baie opgewonde . Hulle sê toe vir Jesus : " Weet U , Here , tot die duiwels luister na ons wanneer ons hulle in u Naam uit mense uitdryf . "
42010018	" Maar natuurlik , " het Jesus geantwoord . " Ek is mos baie sterker as hulle . Ek het immers self gesien hoe die duiwel uit die hemel gegooi is . So vinnig soos 'n weerligstraal is hy daar uit God se terrein verwyder .
42010019	" Maar Ek het nog goeie nuus vir julle : Ek gee aan julle mag oor die duiwel en oor sy handlangers se terrein waar daar baie dinge is wat julle skade kan aandoen . Julle het nou mag oor al sy bose magte . Sy slange en skerpioene sal julle geen skade aandoen nie . Omdat julle in My glo , is julle nou sterker as al my vyande .
42010020	Maar wag , julle moenie feesvier omdat daardie bose magte voor julle die knie buig nie . Nee , vier liewer fees omdat daar vir julle plek in my Vader se nuwe wêreld is . Julle name is klaar op die lys van die gaste wat na sy hemelse feesmaal toe genooi is . "
42010021	Toe het Jesus hardop begin bid . Omdat die Heilige Gees se krag in Hom was , was Hy so vol vreugde dat Hy dit eenvoudig met God moes deel : " My Vader , alles in die hemel en op die aarde behoort aan U . Ek wil vir U dankie sê dat u boodskap so duidelik en eenvoudig is . U het al u groot geheime verberg vir die groot en slim mense en dit aan die kleinste ou kindertjies kom bekendmaak . Dit was deel van u plan dat hulle in U moet glo . Ja , Vader , en nou gebeur dit ook .
42010022	" Vader , U het al u groot krag tot my beskikking gestel . Alles en almal behoort nou aan My . Net U ken My regtig . U weet presies wie Ek is en wat Ek hier op die aarde kom doen het . Net so weet niemand anders wie U regtig is nie , behalwe Ek self . Ek ken U deur en deur . Ander mense kan net in U glo wanneer Ek vir hulle wys wie U regtig is . Dan eers gaan hulle oë oop . "
42010023	Toe draai Jesus om na sy volgelinge toe en sê vir hulle : " Weet julle hoe bevoorreg julle is ? Julle sien en hoor dinge wat g 'n ander mens nog gesien of gehoor het nie .
42010024	Weet julle hoeveel profete en konings van Israel het begeer om te sien wat julle nou sien ? Vir hulle was dit egter nie beskore nie . Maar julle — julle sien nou die Seun van die lewende God met julle eie oë . "
42010025	'n Kenner van die wet van Moses wat na Jesus gesit en luister het , besluit toe om Hom 'n strikvraag te vra . Hy wou Jesus daar voor almal verneder . Hy staan toe op en vra ewe vroom : " Leermeester , wat moet ek doen sodat ek vir altyd in God se nuwe wêreld kan gaan bly ? "
42010026	" Ken jy dan nie die wet nie ? " het Jesus vinnig teruggevra . " Sê My 'n bietjie , wat staan daar in die wet geskryf ? "
42010027	Die wetskenner antwoord toe : " Die wet sê jy moet die Here jou God liefhê met alles in jou : met jou wil , jou emosies , jou krag en jou denke . En jy moet jou medemens net so liefhê soos jouself . "
42010028	" Mooi so ! " het Jesus gesê . " Jy het reg geantwoord . Gaan doen dit , dan sal daar vir jou 'n plek wees in God se nuwe wêreld . So eenvoudig is dit ! "
42010029	Maar die kenner van die wet was nog lank nie klaar nie . Hy het sy strikvraag vir laaste gebêre : " Wag eers . Sê my , wie is my medemens van wie die wet praat ? "
42010030	Jesus antwoord toe met 'n verhaal : " Weet jy , eendag was daar 'n man wat van Jerusalem na Jerigo toe gestap het . Langs die pad het 'n klomp rowers hom ingewag en hom behoorlik toegetakel . Hulle het hom ernstig aangerand , al sy geld en klere gevat en hom daar vir dood laat lê .
42010031	" Toevallig stap 'n priester 'n rukkie later daar verby . Maar toe hy die halfdooie man daar sien lê , het hy aan die ander kant van die pad verbygestap en gemaak of hy hom glad nie sien nie .
42010032	" Die priester was skaars weg of daar stap 'n Leviet verby , iemand wat in die tempel diens gedoen het . Maar hy het ook gemaak of hy nie die gewonde man raaksien nie en het verder gestap .
42010033	" Toe kom daar 'n Samaritaan verby . En , soos jy weet , is die Samaritane en die Israeliete nie vriende nie . Maar hierdie Samaritaan het gaan stilstaan om te kyk wat die beseerde man makeer . Toe hy sien hoe die arme man lyk , het hy hom baie jammer gekry .
42010034	Hy het dadelik die medisyne uitgehaal wat hy by hom in sy tas gehad het en die man se wonde skoongemaak . Hy het hom toe verbind en versigtig op sy donkie getel . Die Samaritaan is toe na die naaste herberg toe . Daar het hy die man in die bed gaan sit en hom versorg .
42010035	" Die volgende oggend moes die Samaritaan verder reis . Hy sê toe vir die eienaar van die herberg : ' Hier is geld om vir daardie siek man se verblyf te betaal . Sorg asseblief goed vir hom . As die geld te min is , sal ek later die res kom betaal . Ek kom binnekort weer hier oorslaap wanneer ek van my reis af terugkeer . '
42010036	" Sê My , wie van hierdie drie mans was 'n medemens vir daardie arme man wat onder die rowers deurgeloop het ? Wat dink jy ? " het Jesus toe vir die kenner van die wet gevra .
42010037	Hy antwoord toe : " Ja , wel , seker daardie een wat goedgedoen het aan die man wat aangerand is . " " Mooi so ! Gaan doen jy nou presies dieselfde as hy . Word 'n medemens vir elkeen met wie jy elke dag te doen het , maak nie saak wie of wat hulle is nie , " het Jesus geantwoord .
42010038	Daarna het Jesus verder gereis Jerusalem toe . Langs die pad het Hy in 'n dorp oorgebly by 'n vrou met die naam Maria .
42010039	Sy het ook 'n suster gehad ; haar naam was Marta . Toe Jesus daar in hulle huis kom , het Hy oudergewoonte met sy volgelinge oor God se nuwe wêreld gepraat . Maria , wat haar suster gehelp het om die kos reg te kry , het dit agtergekom . Sy het toe tussen hulle gaan sit .
42010040	Marta het intussen agtergekom dat Maria nie meer in die kombuis help nie . Toe sy haar suster daar by Jesus sien sit , was sy op die plek kwaad . Sy het na Jesus toe gestap en vir Hom gesê : " Here , hoe kan U so iets toelaat ? Pla dit U nie dat my suster my alleen laat kos maak en die gaste bedien nie ? "
42010041	Maar die Here het Marta geantwoord : " My liewe Marta , jy hardloop aanmekaar rond . Jy bekommer jou of alles gereed is . Laat staan dit ! Dis mos nie waaroor die lewe gaan nie . Daar is net een ding wat regtig saak maak : om God te ken . Maria weet dit . Daarom het sy die regte keuse gemaak . Niemand sal dit ooit van haar kan wegvat nie . "
42010042	
42011001	Kort daarna het Jesus verder gereis . By een van die plekke waar hulle oorgebly het , het Hy gaan bid . Toe Jesus klaar gebid het , vra een van sy volgelinge Hom : " Here , leer ons asseblief ook om reg met God te praat . Weet U , Johannes die Doper leer sy volgelinge hoe om te bid . "
42011002	Jesus sê toe vir hom : " Hier is 'n voorbeeld van hoe julle met God moet praat : " Ons Vader , laat almal op aarde groot eerbied vir u heilige Naam hê . Laat u nuwe wêreld tog gou aanbreek .
42011003	Gee ons asseblief elke dag genoeg om van te leef .
42011004	Vergeef ons waar ons nie doen wat U van ons vra nie , net soos ons almal vergewe wat nie reg teenoor ons optree nie . En help ons om nooit te swig voor versoekings nie . "
42011005	Daarna het Jesus vir sy volgelinge 'n verhaal vertel : " Stel julle die volgende toneel voor : 'n vriend kom onverwags in die middel van die nag by 'n man se huis aan . Hy staan toe dadelik op en nooi hom in . Hy wou vir sy vriend iets te ete gee , maar ontdek toe daar is nie 'n krieseltjie kos in sy huis nie . Hy stap toe gou oor na 'n ander goeie vriend van hom en klop hom wakker . ' Ag , ek is verskriklik jammer om jou so laat in die nag lastig te val .
42011006	Maar 'n goeie vriend van my het uit die bloute daar by my aangekom . En my huis is dolleeg . Ek het nie 'n stukkie kos om hom aan te bied nie . Kan jy my nie met drie broodjies uithelp nie ? '
42011007	Wel , wat dink julle was die reaksie van hierdie ander vriend toe hy in die middel van die nag wakker geklop is ? Dink julle hy het daar uit sy bed geskree : ' Gee pad ! Die deur is gesluit . My vrou en kinders slaap lankal . Ek gaan definitief nie nou opstaan om vir jou 'n brood te gee nie ' ?
42011008	" Nee , natuurlik nie . Goeie vriende help mekaar . Ek sê vir julle , hierdie man sal dadelik opstaan en vir sy vriend brood gee . Ook al doen hy dit nie omdat hulle vriende is nie , sal hy dit doen omdat hy die man jammer kry wat so laat in die nag kos kom soek .
42011009	" Weet julle , God is net soos hierdie vriend . Daarom sê Ek vir julle : vra en God sal vir julle gee . Soek en julle sal kry . Klop aan God se hemelse deur en Hy sal vir julle kom oopmaak .
42011010	Want elkeen wat vra , ontvang ; elkeen wat soek , kry , en elkeen wat klop , tref uiteindelik 'n oop hemelse deur aan .
42011011	" Wie van julle wat 'n pa is , sal vir julle kind 'n slang gee as hy julle 'n stukkie vis vra om te eet ?
42011012	As hy vir 'n eier vra , gee julle hom mos nie iets boos soos 'n skerpioen nie . Nou ja , God maak ook nie so met sy kinders nie .
42011013	As julle klomp slegte mense net goeie dinge vir julle eie kinders gee , hoeveel te meer sal julle hemelse Vader dit dan nie doen nie ? Ek verseker julle : Hy sal selfs die Heilige Gees met sy groot krag gee aan almal wat ernstig tot Hom bid . "
42011014	Daarna het die mense 'n man na Jesus toe gebring wat in die mag van die duiwel was . Hy kon nie 'n enkele woord praat nie . Maar Jesus het die duiwel gou uitgedryf . Toe kon hy weer praat . Dit het die omstanders diep geraak .
42011015	Party was egter nie beïndruk nie . " Nee wat , moenie julle so maklik laat kul nie . Hierdie man is goeie vriende met die duiwel self . Daarom luister die bose geeste na hom . "
42011016	'n Groep ander mense sê toe vir Jesus : " Doen gou vir ons 'n teken . Ons wil heeltemal seker maak dat jy aan God se kant staan soos jy sê . " Maar Jesus het geweet wat hulle dink .
42011017	Daarom sê Hy toe vir hulle : " Wanneer 'n klomp soldate gedurig onder mekaar aan die baklei is , sal hulle mos nooit 'n oorlog teen 'n ander leër wen nie . Net so sal 'n gesin waarin almal van vroeg tot laat aan die stry is , ook nooit gelukkig bly nie . Die een of ander tyd sal hulle uitmekaarspat . Nou ja , met Satan is dit nie anders nie .
42011018	As Satan teen homself oorlog verklaar en homself oral uitdryf , waar gaan hy eindig ? Kort voor lank stort sy hele koninkryk in duie . Dit is presies wat sal gebeur as Ek en die duiwel sulke groot vriende is soos julle spul dink .
42011019	" Maar wag , party van julle dryf ook mos demone uit . As julle nou sê Ek doen dit omdat Ek die duiwel se groot vriend is , wat dan van julle ? Wie se vriende is julle dan ? Toe , laat julle mense self vir julle die antwoord gee !
42011020	As julle die regte antwoord gekry het , sal julle moet erken dat Ek die demone in God se groot krag wegjaag . Dan sal julle ook besef : oral waar Ek onder julle aan die werk is , is God aan die werk . Daar raak God se vinger grond . Daar kan julle sien hoe God se nuwe wêreld lyk .
42011021	" Kom Ek verduidelik dit met 'n beeld . Dink julle 'n mens kan sommer by die huis van 'n groot man wat 'n klomp wapens in sy kluis het , instap en sy goed gaan steel ? Natuurlik nie . Hy sal jou mos vinnig op jou plek sit .
42011022	Behalwe natuurlik as jy sterker as hy is . Dan kan jy hom oorrompel en al sy goed vat en dit verdeel .
42011023	" Wat sê hierdie beeld vir julle ? Dít : julle kan mos duidelik sien aan wie se kant Ek staan . Nou moet julle 'n keuse maak : óf julle kom staan aan my kant óf julle gaan staan aan my vyand se kant ; óf julle help My om mense na God se nuwe wêreld toe te lei óf julle jaag hulle weg .
42011024	" Weet julle , wanneer 'n onrein gees uit 'n mens se lewe padgee , gaan soek hy vir hom 'n ander blyplek . As hy na 'n lang soektog nie 'n rusplek kry nie , sê hy vir homself : ' Ek is moeg gesoek . Ek gaan gou kyk wat van die plek geword het waar ek eers gebly het . '
42011025	Daar gekom , vind hy die plek dan dolleeg , mooi skoon en reg .
42011026	Dan gaan haal hy sommer nog sewe ander bose geeste wat blyplek soek . En hulle is nog slegter as hy . Die hele spul van hulle gaan trek dan saam daar in . Sowaar , vir so iemand sou dit baie beter gewees het as hy nie die eerste keer uit die mag van die bose gees bevry is nie . Hy moes God liewer in sy lewe toegelaat het toe hy die keuse gehad het . "
42011027	Toe Jesus dit sê , roep 'n vrou uit die skare skielik opgewonde uit : " O , watter aangrypende dinge sê U nie ! Hoe wonderlik moet dit nie wees om 'n kind soos U te hê nie . U ma is die gelukkigste vrou op aarde . Om te dink sy het iemand soos U in die wêreld gebring en U grootgemaak . "
42011028	" Ja , dis seker waar , " antwoord Jesus toe . " Maar daar is mense wat selfs nog gelukkiger as my ma is . Dit is hulle wat God se Woord hoor en dit doen . "
42011029	'n Groot skare mense het om Jesus begin saamdrom . Maar Hy was nie baie tevrede daarmee nie . Hy sê toe vir hulle : " Julle loop om die verkeerde redes agter My aan . Julle steur julle lankal nie meer aan God nie . Nou kom soek julle by My allerhande tekens sodat julle weer so 'n klein rukkie op God se pad kan kom stap . Julle wil hê Ek moet julle met 'n paar wonderwerke vermaak . Ek weier om dit te doen .
42011030	Maar Ek sal wel een teken vir julle gee : gaan kyk na die profeet Jona . Iets soortgelyks gaan met My gebeur as wat met hom gebeur het toe hy drie dae in die maag van die vis was .
42011031	" Maar gaan leer nog iets by Jona . Die mense van Nineve vir wie hy gepreek het , het na sy woorde geluister en hulle bekeer . Net soos Jona vir hulle 'n teken van God af was , net so is Ek , die Seun van die mens , die Teken van God vir hierdie sondige geslag . " Gaan kyk ook na die koningin van die suide wat op 'n dag na koning Salomo toe gekom het . Sy het baie ver gereis om sy wysheid te kom aanhoor . Weet julle , selfs sy sal op die laaste dag opstaan en as regter optree oor die sondige mense van hierdie geslag . Maar julle besef nie dat hier voor julle Iemand staan wat duisend maal belangriker as Salomo is nie . As die koningin van die suide bereid was om na Salomo te luister , hoeveel te meer moet julle dan nie na my woorde luister nie ?
42011032	" Die mense van Nineve sal op die finale oordeelsdag as regters oor hierdie sondige geslag oordeel . Want hulle het hulle bekeer toe Jona met hulle gaan praat het . Dit is baie meer as wat van julle spul gesê kan word . Hier voor julle staan Iemand wat duisend maal belangriker is as Jona , en wat maak julle ? Julle wil nie luister nie ! "
42011033	" 'n Mens sit nie in die aand 'n lig in jou huis aan en gaan steek dit dan onder 'n bed weg nie . Natuurlik nie . Nee , 'n mens sit 'n lig op so 'n plek in die huis dat dit vir almal kan lig gee . Dan sien hulle mos wat om hulle aangaan . Julle moet ook so maak . Wees 'n lig vir ander wat nog in die donker leef .
42011034	" Jou oë is soos 'n lig . As jy op die regte manier daarmee kyk , maak dit alles in jou lewe helder . Maar as jy jou oë nie deur God laat instel om reg te kyk nie , maak jou oë jou hele lewe pikdonker .
42011035	As daar geen goddelike lig in jou lewe skyn nie , is dit regtig nag binne-in jou .
42011036	Maar aan die ander kant : as jou hele lewe vol lig is , is al die donker uit jou lewe verdryf . Dan loop jy nie meer in die een sonde na die ander vas nie . Nee , dan weerkaats al jou woorde en dade God se helder lig . "
42011037	Terwyl Jesus nog besig was om met die mense te praat , het een van die Fariseërs vir Hom gesê : " Kom eet by my . " Jesus het saam met hom na sy huis toe gegaan . Daar aangekom , het Jesus dadelik aan tafel gaan sit sonder om sy hande te was .
42011038	Die Fariseër was verstom hieroor .
42011039	Jesus sê toe vir hom : " Ja , julle spul Fariseërs laat My dink aan mense wat net die buitekant van 'n beker en 'n skottel skoonmaak , maar die binnekant so vuil los . Julle is so verskriklik skoon en netjies op die oog af , maar binne-in julle wemel dit van die kwaad en van slegte dinge .
42011040	Julle dwase ! Weet julle nie dat God ons nie net met 'n buitekant gemaak het nie , maar ook met 'n binnekant ?
42011041	Hoekom gee julle nie ook julle binnekant vir Hom nie ? Dan is julle regtig silwerskoon , binne en buite !
42011042	" Ek waarsku julle spul Fariseërs : swaar tye wag op julle wanneer julle die dag voor God moet gaan staan . Julle werk die tiendes wat julle aan God gee tot op die laaste sent korrek uit . Maar wanneer dié dinge gedoen moet word wat regtig vir Hom saak maak , skitter julle in julle afwesigheid . Ek praat van dinge soos om te sorg dat reg en geregtigheid geskied en om met julle hele lewe te wys dat julle God liefhet . Ek sê nie die ander dinge wat julle doen , is verkeerd nie . Maar dit is niks werd as julle nie ook daardie dinge doen wat regtig vir God saak maak nie .
42011043	" Swaar tye wag nog vorentoe op julle spul . In die godsdienstige byeenkomste hoef 'n mens nie eens na julle te soek nie . Julle sit mos daar op die belangrikste plekke waar niemand julle kan miskyk nie . En dis tog te lekker vir julle om in die winkels of op straat so eerbiedig deur almal gegroet te word .
42011044	" Swaar tye wag nog vorentoe op julle spul . Julle laat My dink aan 'n klompie weggesteekte grafte waarop almal trap sonder dat hulle dit besef . Julle is eintlik morsdood — julle steek dit net baie goed weg . "
42011045	Een van die kenners van die wet wat saam met Jesus aan tafel was , het Hom skielik onderbreek : " Kyk , jy mag miskien 'n soort leermeester wees , maar nou raak jy beledigend . Jy is nou ook besig om my en my kollegas wat wetskenners is hier voor almal aan te vat . "
42011046	Jesus sê toe vir hom : " Daar wag ook groot probleme op julle spul kenners van die Bybel . Ek sal vir julle sê hoekom . Julle skryf dik boeke vol moeilike godsdienstige reëls en stop dit dan in mense se hande en sê : ' Gaan doen dit tot op die letter van die wet . ' Maar julle kan self nie eens alles doen wat op bladsy een van julle eie boeke geskryf staan nie .
42011047	" Ja , swaar tye wag vorentoe op julle , want julle rig groot grafstene op vir al God se boodskappers van weleer .
42011048	En tog is julle die nageslag van die einste mense wat hulle vermoor het . Die appel val nie ver van die boom nie , nè ? Julle is elkeen maar net soos julle pa ' s en oupas . Hulle het God se boodskappers een vir een doodgemaak , en nou bou julle grafte vir hulle almal .
42011049	" God het al lankal gewaarsku dat so iets sou gebeur . Hy het gesê dat Hy sy boodskappers en sy apostels na julle toe sou stuur , maar dat hulle doodgemaak en vervolg sou word .
42011050	Daarom sal elke druppel bloed van elke boodskapper van die Here van julle spul geëis word .
42011051	Ja , Ek bedoel dit ! Daar reg van die begin af , van Abel af tot by Sagaria wat by God se huis dood is , sal elke profeet se bloed van julle geëis word .
42011052	" Swaar tye wag vorentoe op julle spul kenners van die wet . Want julle het die sleutel van die deur wat na God se wêreld toe lei , weggegooi . Julle weet nie meer hoe om daar uit te kom nie . En dan staan julle boonop nog in die pad van ander wat probeer om by God uit te kom . "
42011053	Hierdie woorde van Jesus was die laaste strooi . Al die godsdienstige leiers het tegelyk begin praat en skree . Hulle was woedend oor wat Hy gesê het .
42011054	Die Fariseërs en die wetskenners het hulle bes probeer om Jesus in 'n hoek te dryf . Hulle wou hê dat Hy iets moes sê wat hulle teen Hom kon gebruik .
42012001	Intussen het duisende mense na Jesus toe gestroom . Tussen die gedrang deur sê Hy vir sy dissipels : " Julle moet lig loop vir die Fariseërs . Met hulle skewe leerstellings maak hulle almal heeltemal deurmekaar . Hulle is 'n klomp skynheiliges .
42012002	" Gelukkig kan mense se leuens nooit die waarheid in 'n bottel toeskroef nie .
42012003	Die een of ander tyd sal die waarheid uitkom . Onthou : wat julle ook al in die geheim sê , sal wel bekend word . Kort voor lank word julle diepste geheime sommer nog van die dakke af uitbasuin . Wees daarom baie versigtig wat julle sê . "
42012004	" Sê My , vir wie dink julle moet 'n mens die bangste wees , vir mense of vir God ? Kyk 'n bietjie : Mense kan miskien jou liggaam doodmaak , maar dis al .
42012005	God kan baie meer as dit doen : Hy kan jou in die doderyk gooi . En dit is regtig iets om voor bang te wees !
42012006	" Wat dink julle sal iemand vir vyf mossies betaal ? Hoogstens 'n paar sent . Hulle is nie veel werd nie . Maar tog gee God vir hulle om . Weet julle , God gee nog baie meer vir julle om . Van kop tot tone is julle vir Hom belangrik .
42012007	Ja , Hy gee so baie vir julle om dat Hy elke haar op julle elkeen se kop getel het . Moet daarom nie bang wees nie . Julle is kosbaar vir God .
42012008	" Hou aan om oor My te praat in die wêreld . Dan sal Ek julle 'n baie groot eer aandoen . Dan sal Ek , die Seun van die mens , ook oor julle praat daar in die hemel waar God se engele is .
42012009	Maar aan die ander kant , as julle tussen ander mense maak of julle My nie ken nie , sal Ek presies dieselfde met julle doen . Dan sal Ek ook daar voor die engele maak of Ek julle nie ken nie .
42012010	" Weet julle , daar is niks wat mense aan My kan doen of oor My kan sê wat so sleg is dat God hulle dit nie kan vergewe nie . Maar daar is wel een ding wat God glad nie kan verdra nie . Dit is as mense die rug draai vir die Heilige Gees se werk . Wanneer die Gees aan die werk is en mense sê dis die duiwel wat aan die werk is , is hulle in baie groot moeilikheid by God . Hy sal hulle dit nooit vergewe nie .
42012011	" Wanneer die mense julle baie sleg behandel omdat julle my volgelinge is , moet julle nie moed opgee nie . As hulle julle voor die hof sleep of voor allerhande hooggeplaastes , hoef julle julle nie te bekommer hoe julle julle gaan verdedig nie . Los maar die advokate en die prokureurs uit . Die Heilige Gees sal persoonlik daar by julle wees om julle te verdedig .
42012012	Wanneer julle beurt kom om iets te sê , sal die Gees vir julle al die regte woorde gee wat julle moet sê . "
42012013	Iemand uit die skare sê toe vir Jesus : " Goeie Leermeester , help my asseblief met my groot probleem . My pa is onlangs dood en nou wil my broer nie ons erfgeld met my deel nie . Hy hou alles net vir homself . "
42012014	" Hoor hier , dit is nie my werk om as regter in julle familietwiste op te tree of julle geldsake op te los nie , " het Jesus vinnig geantwoord .
42012015	Toe sê Jesus vir die mense : " Hoekom hardloop julle die hele tyd net agter geld aan ? Die lewe gaan tog nie daaroor nie . 'n Mens se geluk hang mos nie af van hoeveel geld jy op jou naam het nie .
42012016	Kom Ek verduidelik wat Ek bedoel : Eendag was daar 'n baie ryk man . Hy was 'n groot boer wat die een goeie oes na die ander op sy lande gehad het .
42012017	Op 'n dag dink hy toe by homself : ' Ek het 'n probleem . My skure is nie meer groot genoeg om al my oeste in te bêre nie . '
42012018	" Na 'n rukkie sê hy vir homself : ' Nou weet ek . Ek gaan al my skure afbreek . Dan bou ek baie groter skure in hulle plek — groot genoeg om al my oeste in te bêre . En dan kan ek sommer al my kosbare besittings waarvoor ek nie meer plek in my huis het nie daar toesluit . Daarna kan ek agteroor sit en die lewe geniet .
42012019	Ek kan myself op die skouer klop en sê : Mooi so ! Jy het nou so baie geld en besittings dat jy dit nooit kan uitleef nie . Gaan geniet nou jou lewe . Hou partytjie . Gee jou oor aan drank en plesier . Doen net wat jy wil . Jy verdien dit mos . '
42012020	" Maar hierdie ryk man het 'n verskriklike groot fout gemaak . Hy het God buite rekening gelaat . Op daardie selfde dag nog het God vir hom gesê : ' Jou arme dwaas ! Vannag nog sal jy doodgaan . En wat word dan van al jou baie besittings ? Jy kan dit tog nie saam met jou na die doderyk toe vat nie . '
42012021	" Weet julle , so gaan dit met almal wat die verkeerde skatte bymekaarmaak . Die doderyk is die enigste beloning vir al hulle harde werk . Gee julle lewens eerder aan God . Maak vir julle skatte by Hom bymekaar . Dan wag daar 'n splinternuwe lewe op julle . "
42012022	Daarna het Jesus vir sy volgelinge gesê : " Hou op om julle van vroeg tot laat te loop en bekommer . Julle wonder gedurig : ' Waar gaan ons geld kry om kos te koop ? ' of : ' Hoe gaan ons geld vir klere in die hande kry ? ' Dié dinge is tog nie die belangrikste in die lewe nie .
42012023	Die lewe gaan oor baie meer as dit . Kyk net 'n bietjie om julle , dan sien julle wat Ek bedoel .
42012024	" Kyk maar net na die voëls . Hulle het nie groot lande waar hulle hul kos aanplant nie . Daar is ook nie groot bêreplek vir kos in hulle neste nie . En tog gaan slaap hulle nooit een aand honger nie . God sorg vir hulle . Besef julle nie dat julle vir God baie meer werd is as al die voëls nie ?
42012025	Vir wat bekommer julle julle dan so ? Dit help in elk geval niks nie .
42012026	Met julle bekommernis kan julle jul lewens nie eens met 'n enkele sekonde verleng nie . Hou dadelik op daarmee !
42012027	" Gaan kyk ook 'n slag na al die lelies wat buite in die veld groei . Hulle word nooit natgegooi of versorg nie . En tog groei hulle pragtig . Selfs nie eens koning Salomo met al sy rykdom en blink klere was so indrukwekkend soos een van hulle nie .
42012028	As God dan die veldgras so mooi versorg , wat nog vandag daar is en môre dood is , wat sal Hy nie alles vir julle doen nie , julle spul kleingelowiges ?
42012029	" Ek sê weer : hou op om julle heeltyd te bekommer oor dinge soos kos en klere . En moenie so angstig wees oor alles nie . Dit is goed waaroor al die nasies van die wêreld wat nie in God glo nie hulle bekommer .
42012030	Maar julle het 'n Vader in die hemel . Hy is baie lief vir julle en Hy weet presies wat julle nodig het .
42012031	Al wat julle moet doen , is om heeltyd sy koninkryk eerste te stel . Leef dag en nag soos burgers van sy nuwe wêreld . En los die res vir Hom . Hy sal wel sorg dat julle alles kry wat julle elke dag nodig het .
42012032	" Hou op om so bang en benoud te wees , my klein ou groepie volgelinge . Julle Vader gee verskriklik baie vir julle om . Weet julle hoe bly dit Hom gemaak het om vir julle elkeen 'n plek in sy nuwe wêreld te gee ? Daarom sal Hy elke dag vir julle sorg .
42012033	" Julle moet op 'n nuwe manier gaan leef . Verkoop julle besittings . Deel wat julle het met dié wat minder as julle het . Maak vir julle 'n bankrekening in die hemel oop . God self sal dit oppas . Geen dief kan daar by Hom inbreek nie . En niks word ooit oud daar nie .
42012034	" Onthou , die dinge waarmee jy jou van vroeg tot laat besig hou , sê wat die belangrikste in jou lewe is . Jou lewe wys waar jy jou ' rekening ' oopgemaak het . "
42012035	" Julle moet reg leef . Laat julle lig helder in hierdie donker wêreld skyn , want die Here kan enige oomblik terugkom .
42012036	Julle moet soos werkers in 'n belangrike man se huis wees wat die hele tyd wag dat hy van 'n bruilof af moet terugkeer . As hy laat in die aand aan die voordeur klop , maak hulle dadelik vir hom oop .
42012037	Daardie werkers is gelukkig dat hulle nie aan die slaap geraak het nie , want die werkgewer sal daar en dan vir hulle iets te ete gee . Hy sal selfs dat hulle in sy eetkamer gaan sit terwyl hy hulle bedien .
42012038	" Daardie werkgewer sal selfs nog blyer wees as hy eers in die middel van die nag by sy huis aankom en sy werkers staan steeds getrou daar by die voordeur vir hom en wag . Dan wag daar sommer 'n groot present op hulle .
42012039	" Nog 'n voorbeeld : As iemand hoor dat 'n dief beplan om drie-uur in die nag by hom te kom inbreek , sal hy mos gereed wees , nie waar nie ? Hy sal die dief met niks laat wegkom nie .
42012040	Net so moet julle ook sorg dat julle reg is , want julle weet nie wanneer die Seun van die mens kom nie . Al wat Ek vir julle kan sê , is dat dit op 'n tydstip sal wees dat julle dit die minste verwag . "
42012041	Petrus vra toe vir Jesus : " Met wie praat U nou eintlik ? Net met ons dissipels , of ook met al die ander mense ? "
42012042	Jesus het Petrus met nog 'n verhaal geantwoord : " Dink 'n bietjie : Watter soort werker sal die eienaar van 'n fabriek die graagste aanstel om elke maand die ander werkers se lone uit te betaal ? Definitief die persoon wat betroubaar is en wat altyd hard werk , of die eienaar nou daar is of nie .
42012043	So 'n werker sal goed beloon word as die eienaar op 'n dag kom inspeksie doen .
42012044	Uiteindelik sal hy die bestuurder oor die hele fabriek word .
42012045	Maar as daardie werker vir homself sou sê : ' Kyk , die baas is nie hier nie . Nou maak ek wat ek wil , ' wag daar groot probleme op hom . Kort voor lank begin hy dan geld steel en met die ander werkers sukkel . Hy begin ook in werkstyd drink en partytjie hou .
42012046	Vir hierdie werker wag daar 'n groot verrassing . Op 'n goeie dag , as hy nog so dronk daar rondsit en die ander pla , sal die eienaar onverwags by die fabriek instap . Dit sal natuurlik gebeur wanneer hy dit die minste verwag . Maar dan gaan hy bitter swaar gestraf word . Daardie werker gaan net mooi alles verloor wat hy gehad het .
42012047	" Die werker wat weet wat sy eienaar van hom verwag , maar wat hom nie daaraan steur nie en doen wat hy wil , sal bitter swaarkry op die dag dat sy eienaar terugkom .
42012048	Aan die ander kant , daardie werker wat nie mooi geweet het wat sy eienaar van hom verwag nie , maar wat drooggemaak het , sal nie so swaar soos die eerste werker gestraf word nie . " So gaan dit ook in God se wêreld . Hoe meer verantwoordelikhede daar aan mense toevertrou word , hoe groter plig rus daar op hulle skouers om te doen wat God vra . Op die laaste dag sal daar van hulle groter rekenskap gevra word as van ander . "
42012049	" My werk is om alles hier op aarde van hoek tot kant te kom verander . En hoe wens Ek nie dat dit al begin nie !
42012050	Net soos 'n reusevuur alles aan die brand steek , kom steek Ek die hele wêreld aan die brand . Daar lê egter eers 'n groot ' vuurdoop ' vir My voor . Eers moet Ek baie swaarkry . Dit is nie 'n lekker vooruitsig nie .
42012051	" Dink julle almal gaan nou skielik in vrede met mekaar leef omdat Ek hier is ? Nee , inteendeel . Van nou af gaan mense eers baklei .
42012052	Selfs in dieselfde huisgesin sal mense oor My verdeeld wees .
42012053	'n Ma en haar seun sal byvoorbeeld in My glo , terwyl die pa en sy dogters weier om My te dien . Pa ' s en seuns sal van nou af mekaar haat oor My . Ma ' s en hulle dogters sal haaks wees om dieselfde rede ; so ook ganse families . Ek gaan nog maak dat baie mense niks met mekaar te doen wil hê nie . "
42012054	Jesus sê toe vir die mense wat na Hom luister : " Julle is sulke goeie weervoorspellers ! As julle 'n wolk daar uit die weste sien aankom , sê julle : ' Dit kom reën . ' En dan gebeur dit ook .
42012055	En wanneer die suidewind begin waai , sê julle : ' Nou gaan ons uitbraai van die hitte . ' En dan gebeur dit ook .
42012056	" Ek verstaan julle spul skynheiliges glad nie . Julle is sulke goeie weervoorspellers . Julle kan presies sê wanneer dit gaan reën en wanneer dit warm gaan wees , maar julle kan glad nie die tyd reg lees nie .
42012057	Besef julle nie hoe laat dit al op God se groot horlosie is nie ?
42012058	" Julle weet ook nie hoe om reg teenoor ander mense op te tree nie . Kyk net hoe dikwels beland julle in die hof . Dit is omdat julle nie bereid is om die saak voor die tyd te gaan uitpraat met mense wat julle hof toe wil vat nie . Moenie so hardkoppig wees nie . Gaan maak dinge tussen julle en ander mense reg voordat julle in die hof beland .
42012059	Wie weet , later word julle skuldig bevind en dan moet julle 'n lang tyd in die tronk gaan sit . "
42013001	Die mense het vir Jesus kom vertel van 'n verskriklike ding wat Pontius Pilatus , die Romeinse goewerneur in Judea , aangevang het . Hy het 'n klomp mense uit Galilea doodgemaak terwyl hulle in Jerusalem 'n offer aan die Here wou bring . " Dié mense moes seker groot sondaars gewees het . Dis hoekom God dit met hulle laat gebeur het , " het hulle tussendeur bygevoeg .
42013002	" Dink julle regtig daardie mense was groter sondaars as al die ander mense wat in Galilea bly ? " het Jesus dadelik gevra .
42013003	" Wel , as julle so dink , is julle verkeerd . Maar wag , julle spekuleer so lekker oor ander mense se sondes . Kyk eerder 'n slag na julleself . Julle is reguit op pad na die doderyk toe . Kom dadelik tot bekering . Anders is julle binnekort dood , net soos daardie Galileërs , en dan is dit vir altyd te laat .
42013004	" Julle het dalk ook die nuus gehoor van die Siloamtoring wat in Jerusalem omgeval het . Agtien mense is in daardie ramp dood . Nou sal julle seker ook sê dat hulle groter sondaars was as al die ander inwoners van Jerusalem . Daarom het God hulle nou teruggekry .
42013005	Ek sê weer 'n keer : God werk nie so nie . Hou op om allerhande uitsprake oor ander se lewe te maak . Kry liewer julle eie lewe in orde . Binnekort is julle ook dood . Dan is dit vir altyd te laat om julle saak met God reg te maak . "
42013006	Daarna het Jesus vir die mense 'n verhaal vertel : " Eendag was daar 'n boer wat baie vyebome gehad het . Soos gewoonlik het hy elke jaar kom kyk hoe sy bome dra . Maar daar was een boom wat jaar na jaar nie 'n enkele vy aan gehad het nie .
42013007	Hy sê toe vir sy tuinier wat die bome moes versorg : ' Kyk , dis nou al drie jaar dat hierdie boom nie vye dra nie . Kap hom uit ! Dit put net die grond uit . Kom ons plant liewer 'n ander boom in sy plek . '
42013008	" Toe sê die tuinier : ' Ag , Meneer , kan ons nie maar nog 'n keer probeer nie ? Kom ons gee die boom nog 'n jaar kans . Ek sal sorg dat hy hierdie jaar die beste bemesting en genoeg water kry . Dan behoort hy volgende jaar vrugte te dra .
42013009	So nie , as al my harde werk nie help nie , kan u die boom maar uitkap . ' "
42013010	Kort daarna het Jesus een sabbatdag na 'n Joodse sinagoge toe gegaan om die mense daar te leer wat God van hulle vra .
42013011	Daar was ook 'n vrou in die skare wat al agtien jaar lank baie siek was . Haar hele liggaam was inmekaargetrek . Sy kon nie normaal loop nie .
42013012	Toe Jesus haar raaksien , het Hy haar jammer gekry en dadelik vir haar gesê : " Ek het baie goeie nuus vir jou : van hierdie oomblik af is jy heeltemal gesond . "
42013013	Toe Jesus sy hand op haar sit , het sy dadelik regop gestaan . Sy was so bly dat sy God se Naam grootgemaak het .
42013014	Maar die hoof van die sinagoge was baie kwaad omdat Jesus iemand op die sabbatdag gesond gemaak het . Hy sê toe vir die mense wat hierdie wonderwerk aanskou het : " Kyk , daar is ses dae waarop 'n mens kan werk . Op daardie dae kan siekes gesond gemaak word . Maar definitief nie op die sabbat nie . Dié man het hier voor ons oë die sabbat oortree . "
42013015	" Julle skynheiliges ! " het Jesus dadelik teruggekap . " Gee julle nie op die sabbat vir julle diere kos en water nie ? Tel dit nie as werk nie ?
42013016	Ek het vandag 'n Israelitiese vrou verlos wat agtien jaar lank deur die duiwel gekasty is . Na al die jare van swaarkry is sy uiteindelik vry . Is dit nie gepas dat sy juis op God se rusdag self ware rus moes vind nie ? "
42013017	Die ander godsdienstige leiers wat ook vir Jesus kwaad was , het skaam gekry toe hulle hoor wat Hy sê . Maar die res van die mense was oorstelp van vreugde oor alles wat Jesus gedoen het .
42013018	Toe sê Jesus vir hulle : " Hoe kan Ek vir julle verduidelik hoe God se nuwe wêreld daar uitsien ? Ja , kom Ek gebruik die volgende voorbeeld :
42013019	God se nuwe wêreld kan vergelyk word met 'n baie klein saadjie soos 'n mosterdsaadjie . Iemand vat dit en gaan plant dit in sy tuin . Uit hierdie piepklein saadjie groei later so 'n groot struik dat dit bo al die ander plante in die tuin uitstaan . Om die waarheid te sê , dis so groot dat al die voëls daarin nes kan maak .
42013020	" Hier is nog 'n voorbeeld hoe God se nuwe wêreld werk :
42013021	'n Vrou vat 'n bietjie suurdeeg en knie dit dan baie goed in 'n skottel deeg in . Na 'n rukkie deurtrek die suurdeeg al die deeg in daardie skottel en laat dit rys . "
42013022	Terwyl Jesus op pad was Jerusalem toe het Hy langs die pad by die dorpe en die klein plekkies aangegaan en die mense daar gaan leer .
42013023	By een van hierdie plekke het iemand Hom gevra : " Here , hoeveel mense gaan 'n plek kry in God se nuwe wêreld ? Seker maar min ? "
42013024	" Ja , jy is reg . Baie mense sal probeer om daar in te kom , maar hulle gaan dit nie maak nie . Dit is nie maklik om daar in te kom nie . Daarom moet jy jou inspan as jy daar wil inkom . Doen jou uiterste bes . Want baie gaan probeer om daar in te kom , maar min mense gaan dit maak .
42013025	" Kom Ek gebruik 'n beeld om vir julle te verduidelik wie almal in my nuwe wêreld plek gaan kry . Weet julle , Ek is soos Iemand met 'n groot huis . Daar is natuurlik oorgenoeg plek in my huis vir almal wat doen wat Ek sê . Maar op 'n dag gaan Ek my huis se deur sluit . Dan sal baie mense wat nog buite staan , probeer inkom .
42013026	Hulle sal aan die deur klop en uitroep : ' Here , Here , U het van ons vergeet . Ons staan nog buite . Maak asseblief vir ons oop ! '
42013027	" Maar Ek sal van binne af antwoord : ' Gaan weg ! Ek weet nie wie julle is nie . Hier ' s nie plek vir julle nie . ' " Dan sal hulle antwoord : ' Maar onthou U ons dan nie meer nie ? Ons het saam met U geëet en feesgevier . Toe U hier by ons op die aarde was , het ons oral agter U aangeloop . ' " Dan sal Ek antwoord : ' Ek het nie die vaagste idee wie julle is of waarvandaan julle kom nie . Gee dadelik pad , julle goddelose spul ! Hier in my huis is daar nie plek vir julle nie . '
42013028	" Waarheen dink julle moet daardie mense dan gaan ? Na die doderyk toe , natuurlik . En daar is dit een groot hartseerspul . Veral vir dié van julle wat onder die misverstand verkeer dat julle 'n plek gaan kry in God se nuwe wêreld . Weet julle hoe verskriklik dit gaan wees as julle al die groot name uit julle geskiedenis , vir Abraham en Isak en Jakob en die profete , daar in God se wêreld sien , maar julle self moet buite staan ? Julle sal huil en skreeu van die pyn . Maar dan is dit natuurlik te laat .
42013029	Van oor die hele wêreld sal mense na God se nuwe wêreld toe stroom terwyl julle spul wat gedink het dat net julle daar gaan plek kry , dit nie sal maak nie .
42013030	" Uiteindelik sal al die rolle omkeer : mense wat nou agter in die ry van die lewe staan omdat hulle My volg , sal daar baie belangrik wees . Maar diegene wat nou belangrik is , sal geen plek in God se nuwe wêreld hê nie . "
42013031	Later daardie dag het 'n paar Fariseërs wat simpatiek teenoor Jesus gestaan het vir Hom kom sê : " U moet dadelik padgee . Ons het gehoor dat Herodes , die heerser oor Galilea , op u spoor is . Hy wil U doodmaak . "
42013032	Jesus sê toe : " Gaan sê julle vir daardie skelm dat Ek sal aanhou om siek mense gesond te maak en om duiwels uit te dryf . Ek sal dit vandag doen , en môre , en tot op die derde dag .
42013033	Maar intussen moet Ek voortgaan met my reis na Jerusalem . Die volgende drie dae moet Ek gebruik om daar uit te kom . Want sê nou Herodes doen wat hy sê , dan gaan Ek nog buitekant Jerusalem dood . En dit mag nie ! God se plan is dat Ek daar in die stad moet doodgaan . Dit is nie reg dat sy boodskapper buite die stad sterf nie .
42013034	" Maar terwyl Ek oor Jerusalem praat . Vir julle almal wat daar bly , wag daar bitter swaar tye . Kyk net wat vang julle aan : julle gooi die boodskappers wat God na julle toe stuur met klippe dood ! Ek wou julle so graag omhels en julle Vriend wees ; glo My , Ek wou . Ek voel oor julle soos 'n hen oor haar kuikens . Maar julle wou niks weet nie . Julle het klaar die rug vir My gedraai .
42013035	Daarom sal daar van julle niks oorbly nie . Jerusalem gaan 'n spookdorp word . " Ek het niks meer om vir julle te sê nie . Maar weet julle , daar kom 'n dag dat julle gedwing sal word om uit te roep : ' Hy is toe al die tyd die Een wat van die Here af kom . Loof sy Naam ! ' "
42014001	Toe die sabbatdag aanbreek , het Jesus by een van die leiers van die Fariseërs gaan eet . Oudergewoonte het hulle Hom fyn dopgehou , want teen daardie tyd het hulle baie goed geweet dat Jesus Hom nie veel aan hulle reëls en wette steur nie .
42014002	Intussen het Jesus gesien dat daar 'n man onder hulle was met 'n liggaamlike afskeiding wat hom onrein maak .
42014003	Toe draai Hy na die ander godsdienstige leiers toe wat ook daar was vir die ete en vra hulle : " Sê My , mag 'n mens iemand wat siek is op die sabbat gesond maak , of nie ? Wat sê julle ? "
42014004	Maar niemand het 'n woord gesê nie . Hulle het net doodstil bly sit . Toe stap Jesus na die siek man toe , maak hom gesond en stuur hom terug na sy huis toe .
42014005	Jesus vra toe vir die godsdienstige leiers : " Wat sal julle doen as een van julle kinders of een van julle diere op die sabbatdag in 'n diep sloot vol water val ? Sal julle hulle nie dadelik uithaal nie ? "
42014006	Die godsdienstige leiers was nou in 'n hoek . Hulle het geweet as hulle ja sê , sou Jesus vir hulle sê dat dit presies was wat Hy nou vir die siek man gedoen het . Daarom het hulle stilgebly .
42014007	'n Rukkie later , toe die gasheer vir die gaste sê om te kom aansit vir ete , merk Jesus op hoe almal skarrel om die beste plekke aan tafel te kry .
42014008	Toe sê Hy vir hulle : " Moenie altyd hardloop vir die beste plek as jy na 'n belangrike geleentheid toe uitgenooi word nie . Netnou gaan sit jy dalk op 'n plek wat vir 'n eregas bespreek is .
42014009	Dink net hoe skaam jy dan sal kry as die gasheer daar voor almal vir jou kom sê : ' Verskoon tog , maar hierdie plekke is eintlik vir die eregaste bedoel . Soek vir jou 'n ander plek . ' Dan moet jy met 'n rooi gesig opstaan en op die slegste plek gaan sit .
42014010	" Gaan sit liewer daar agter tussen die ander mense as jy na 'n belangrike funksie toe genooi word . Kies doelbewus die swakste plek uit . Wie weet , dalk kom die gasheer na jou toe en sê : ' Ag nee , vir wat sit jy hier agter ? Daar voor is 'n baie beter plek . Kom sit daar by my . ' Dan sal almal wat saam met jou aan tafel sit , sê : ' Sjoe , dat so 'n belangrike persoon so nederig is om hier tussen ons te sit ! '
42014011	Onthou : nederige mense word op die ou end met eer bekroon en belangrike mense word verneder . "
42014012	Toe draai Jesus na die gasheer toe en sê vir hom : " As jy weer 'n groot ete of 'n fees hou , moet dan nie hierdie spul weer uitnooi nie . Haal al jou vriende en al jou familielede en die vernames se name van jou gastelys af . Moet ook nie daardie ryk bure van jou uitnooi nie . Dan is hulle almal weer onder die verpligting om jou vir 'n ete terug uit te nooi . En so gaan dit dan heeltyd aan .
42014013	Nee , as jy weer 'n slag 'n partytjie hou , moet die volgende mense op jou uitnodigingslys wees : almal wat arm is en niks het om te eet nie , en almal wat siek is en swaarkry , veral diegene wat hulle ledemate verloor het of wat kreupel en blind is .
42014014	" As jy sulke mense uitnooi , is jy 'n baie gelukkige mens . Hulle het niks om vir jou mee dankie te sê nie . Maar dit maak nie saak nie , want God sien raak wat jy doen . En Hy onthou dit . Op die laaste dag wanneer al sy kinders daar voor Hom bymekaar is , wag daar 'n groot geskenk vir jou van God self . "
42014015	Een van die gaste wat saam met Jesus aan tafel was , sê toe : " Sjoe , wat 'n voorreg moet dit nie wees om eendag daar in God se nuwe wêreld 'n plek te kan kry nie ! "
42014016	Jesus draai na hom toe en sê vir hom : " Weet jy , eendag het 'n ryk man 'n groot feesmaal gehou en baie mense uitgenooi . Omdat daar baie voorbereidings was , het hy met die gaste afgespreek dat hy hulle sou laat roep sodra alles gereed was . So gesê , so gedaan .
42014017	Later , toe die kos reg was , stuur die man een van sy helpers om al die genooides te laat weet : ' Julle kan nou maar kom , die tafels staan gelaai met die heerlikste kos . Laat die fees begin . '
42014018	" Maar toe gebeur daar 'n snaakse ding . Al die genooides het skielik kop uitgetrek . Die een het gesê : ' U moet my asseblief verskoon . Ek het so pas 'n stuk grond gekoop . Nou moet ek gou gaan kyk hoe dit lyk . '
42014019	" 'n Ander een het gesê : ' Ek het 'n klompie osse gekoop en moet gou gaan kyk hoe dit met hulle gaan . '
42014020	" Nog 'n ander een het gesê : ' Ek het pas getrou . Daarom kan ek nie vandag by u ete wees nie . '
42014021	" Die helper het toe teruggekom en vir sy werkgewer vertel dat niemand meer kon kom nie . Die man was woedend daaroor . Nadat hy so 'n rukkie gestaan en dink het , sê hy toe vir sy helper : ' Kom ons maak 'n ander plan . Alles staan mos gereed . So , waarom sal ons dan nie feesvier nie ? Gaan nooi gou almal wat jy in die hande kan kry . Maak nie saak wie hulle is of waar hulle bly nie , gaan nooi hulle uit . Gaan haal die armes en al die siekes wat daar in die agterstrate tussen die asblikke slaap . Sê vir hulle hulle moet dadelik na my feesmaal toe kom . '
42014022	" Die helper is toe daar weg . Na 'n ruk kom hy met 'n groot klomp mense terug . Hy het vir sy werkgewer gaan sê : ' Meneer , ek het gedoen wat u vir my gesê het om te doen . Hier is nou baie mense vir u feesmaal . Maar weet u , daar ' s nog plek oor . '
42014023	“ ‘ Nou ja , dan moet jy nog mense gaan soek , ’ sê die huisheer . ‘ Gaan keer almal voor wat met die hoofpad hier naby verbyry . Ja , en gaan ook daar na die winkelsentrum toe . Keer almal voor wat jy raakloop en smeek hulle om na my fees toe te kom . Moenie nee vir 'n antwoord vat nie . Hou aan totdat hulle ja sê . Sleep hulle saam met jou hierheen terug as dit moet . My huis moet vol word . Maar daardie ander spul wat genooi is , sal nie hulle monde aan my kos sit nie . ’ ”
42014024	
42014025	Jesus was teen daardie tyd so bekend dat 'n groot skare agter Hom aangestap het .
42014026	Op 'n dag het Hy vir hulle almal gesê : " Dink julle regtig dat dit so maklik is om een van my volgelinge te wees ? Wel , kom Ek sê reguit vir julle , as jy meer omgee vir jou ouers of vir jou vrou of jou kinders of vir enigiemand anders , moet jy nie eens probeer om agter My aan te kom nie .
42014027	As jy My wil volg , moet jy alles wat vir jou baie belangrik is , laat staan . Stel dit tweede . So nie , bly dan weg ! " Ek moet die belangrikste van alles in jou lewe wees . En dit is baie moeilik . Ja , dis so moeilik soos om jou eie doodsvonnis te onderteken . Om My te volg moet jy maak soos iemand wat die doodsvonnis opgelê is : jy moet jou kruis optel en agter My aanstap . As jy nie daarvoor kans sien nie , bly liewer weg .
42014028	" Kom Ek verduidelik dit met 'n voorbeeld : As jy 'n huis wil bou , werk jy mos voor die tyd uit of jy genoeg geld het om dit alles te kan doen , nie waar nie ?
42014029	Anders , as jy nie jou sommetjies behoorlik gemaak het nie , is jou geld dalk te min nadat jy die fondament gegooi het . En wat gebeur dan ? Dan lag almal vir jou .
42014030	Hulle sal sê : ' Daar ' s nou vir jou 'n deurmekaar ou wat 'n huis halfpad bou en dit dan net so laat staan ! '
42014031	" Nog 'n voorbeeld : As 'n koning met 'n leër van 10000 soldate besluit om te gaan oorlog maak teen 'n ander koning met 'n leër van 20000 soldate , moet hy voor die tyd baie mooi dink of hy dit kan regkry .
42014032	So nie , moet hy liewer 'n afvaardiging na die ander koning toe stuur en met hom probeer onderhandel om 'n vreedsame oplossing te kry .
42014033	" Weet julle , so gaan dit ook met elkeen van julle wat agter My wil aankom . As julle nie bereid is om julle geld en julle besittings weg te gee aan ander mense wat swaarkry nie , kan julle nie my volgelinge wees nie .
42014034	" Julle wat sê dat julle my volgelinge is , is soos sout . Julle moet smaak gee aan hierdie smaaklose wêreld . Maar wat help dit as julle self smaakloos is ?
42014035	Dan beteken julle niks meer vir My nie . Dan moet julle weggegooi word , presies net soos 'n mens maak met sout wat sy smaak verloor het . Julle moet mooi luister na wat Ek vir julle sê , en dit ook gaan doen . "
42015001	Teen daardie tyd was dit mode vir die godsdienstige leiers van die Jode om na Jesus te kom luister en Hom dan te kritiseer oor alles wat Hy sê en doen .
42015002	Op 'n dag was hulle juis weer vies vir Hom omdat Hy saam met 'n klomp mense geëet het wat in hulle oë onrein was omdat hulle nie al die Joodse godsdienstige reëls en wette nagekom het nie .
42015003	Jesus sê toe vir hulle :
42015004	" Sê My , wat sal julle maak as julle 100 skape het en een raak weg ? Sal julle nie die ander 99 net daar in die veld laat staan en daardie een gaan soek wat weg is nie ?
42015005	Wanneer julle daardie skaap uiteindelik kry , sal julle so bly wees dat julle hom net daar op julle skouers sal tel en terugdra na die ander toe .
42015006	Later sal julle dan julle vriende en familie oornooi om saam met julle te kom feesvier oor die skaap wat teruggevind is . Julle sal vir hulle sê : ' Wees bly saam met my , want ek het my skaap wat weg was weer gekry . Hy is nou veilig terug tussen al die ander skape . '
42015007	" Weet julle , in God se wêreld gaan dit net so . Daar is groot vreugde in die hemel as een sondaar na God toe terugkom . Ja , daar is groter blydskap oor een mens wat van die verkeerde pad af terugkom as oor al God se kinders wat elke dag doen wat Hy van hulle vra . "
42015008	" Nog 'n voorbeeld : 'n vrou wat net 'n klein bietjie geld op haar naam het en dit dan iewers in haar huis laat lê , sal dadelik daarna begin soek . Sy sal die huis van hoek tot kant fynkam .
42015009	As sy die geld uiteindelik kry , is sy verskriklik bly . Dan nooi sy al haar vriendinne oor om saam met haar fees te vier : ' Kom wees saam met my bly , want ek het my geld gekry wat weggeraak het . '
42015010	" Net so is daar groot vreugde in die hemel wanneer een sondaar terugkom op die regte pad . Dan vier al die engele voor God se troon fees . "
42015011	Toe vertel Jesus nog 'n verhaal : " Eendag was daar 'n man met twee seuns .
42015012	Die jongste seun kom toe op 'n dag by sy pa en sê vir hom : ' Pa , ek wil nou dadelik my erfporsie hê . Ek wil nie wag tot Pa eers dood is nie . ' " Die pa het sy goed verdeel en vir elke seun sy erfporsie gegee .
42015013	'n Paar dae later het die jongste seun sy goed gevat en padgegee . Hy het in 'n ander land gaan bly . Daar het hy sy erfporsie uitgemors . Hy het die een wilde partytjie na die ander gehou en gedoen net wat sy hart begeer .
42015014	Kort voor lank was al sy geld op . Toe breek daar 'n groot hongersnood in die land uit sodat die jongman niks gehad het om te eet nie .
42015015	Hy het later gaan werk vir iemand wat in daardie land bly . Al werk wat hy vir die jongman gehad het , was om varke op te pas .
42015016	Later was die arme man so honger dat hy selfs bereid was om die varke se kos te eet . Maar die eienaar het geweier .
42015017	" Op 'n dag sit die jongman toe by homself en dink : ' Wat vang ek aan met my lewe ? Selfs my pa se slawe daar op sy plaas het 'n beter lewe as ek . Hulle het almal oorgenoeg kos om te eet , maar ek het nie eens 'n stukkie droë brood om my honger te stil nie . Hier sit ek en sterf van ellende !
42015018	Vandag nog gaan ek terug na my pa se huis toe . Ek sal vir hom sê : Pa , ek het baie lelik met Pa gemaak . Ek het ook nie na God geluister nie .
42015019	Ek verdien nie om langer Pa se seun te wees nie . Vat my asseblief terug as 'n doodgewone werker hier op Pa se plaas . '
42015020	" Die jongman het toe teruggegaan na sy pa se huis toe . Toe hy nog 'n hele ent van die huis af was , het sy pa hom herken . Hy was so bly dat hy dadelik na hom toe gehardloop het . Toe hy by sy seun kom , het hy hom omhels en hom gesoen van blydskap .
42015021	" Toe sê die seun vir sy pa : ' Pa , ek het baie lelik met Pa gemaak . Ek het ook nie na God geluister nie . Ek verdien nie om langer Pa se seun genoem te word nie . '
42015022	" Maar die pa het gou vir sy werkers gesê : ' Gaan haal die beste stel klere in my kas en bring dit vir my seun . Vat ook 'n ring en 'n paar goeie skoene en gee dit vir hom .
42015023	Ja , en gaan slag gou-gou daardie kalf wat ons lankal vetmaak vir 'n spesiale geleentheid . Vandag gaan daar feesgevier word .
42015024	Ons gaan eet en lag en bly wees , want my seun is terug ! Ek het gedink hy ' s al dood , maar kyk , hy leef ! Hy was weg , maar nou ' s hy terug waar hy hoort : in sy pa se huis . '
42015025	" Die ouer broer het nie geweet sy broer is terug nie , want hy was buite in die veld . Toe hy naby die huis kom , sien hy dat daar 'n groot partytjie op die plaas aan die gang is . Van ver af kon hy die musiek hoor en al die mense wat feesvier en dans .
42015026	Hy roep toe een van die werkers en vra : ' Wat is aan die gang ? '
42015027	" ' Jou broer is terug ! ' antwoord hy . ' Jou pa is so bly dat hy daardie vetgemaakte kalf geslag het om dit te vier dat jou broer lewend terug is . '
42015028	" Maar die oudste broer was so kwaad hieroor dat hy nie eens sy broer wou gaan groet nie . Toe sy pa daarvan hoor , was hy hartseer . Hy het na sy oudste seun toe gestap en vir hom gaan vra om saam met hulle te kom feesvier .
42015029	" ' Vir wat ? ' vra hy . ' My lewe lank doen ek alles wat Pa wil hê . Nog nie een dag het ek geweier om te doen wat Pa sê nie . Tog het Pa nog nooit vir my 'n partytjie gehou nie . Pa het nog nie eens vir my gesê om 'n paar van my vriende oor te nooi om by my te kom kuier nie .
42015030	Maar toe daardie ander seun van Pa uit die bloute hier opdaag na hy al Pa se besittings uitgemors het op 'n spul straatvroue en op dronkpartytjies , word die heel beste kalf op die plaas vir hom geslag . Ek kan dit nie glo nie ! '
42015031	" Toe antwoord die pa : ' My kind , wat praat jy alles ? Jy is dan my eie vlees en bloed . Alles wat ek het , is joune .
42015032	Maar vandag vier ons fees oor jou broer , want hy was dood en nou lewe hy weer . Jou broer was weg , maar nou is hy terug in ons huis waar hy hoort . ' "
42016001	Daarna het Jesus ook vir sy dissipels die volgende verhaal vertel : " Eendag was daar 'n ryk man wat 'n bestuurder aangestel het om sy besigheid te behartig . Na 'n ruk het die man agtergekom dat die bestuurder al sy geld uitmors .
42016002	Hy stuur toe 'n boodskap aan sy bestuurder : ' Ek is glad nie tevrede met die manier waarop jy my sake bestuur nie . Kom sien my dadelik . Begin ook maar solank uitkyk vir 'n ander werk . '
42016003	" Die bestuurder het besef hy is in die moeilikheid . Hy dink toe by homself : ' Wat doen ek nou ? Ek gaan definitief in die pad gesteek word . En werk is deesdae maar skaars . Ek sien regtig nie kans om in iemand se tuin te gaan werk of om met 'n bordjie om my nek in die straat te staan en geld bedel nie . '
42016004	" Die man kry toe 'n plan : ' Ja , nou weet ek ! Ek gaan ten minste sorg dat ek op goeie voet bly met al die sakemanne wat nog aan my baas geld skuld . Dalk het een van hulle vir my 'n werk . '
42016005	" Daar en dan het die bestuurder toe almal wat aan sy baas geld skuld , laat roep . Toe die eerste een daar opdaag , sê hy vir hom : ' Ek sien jy betaal nie jou skuld nie . Sê my , hoeveel skuld jy aan my baas ? '
42016006	" ' Ek het 100 vate olie by hom op skuld geneem , ' antwoord die man . " Toe sê die bestuurder : ' Wel , ek verminder jou skuld nou dadelik met die helfte na net 50 vate olie . '
42016007	" Die bestuurder roep toe die volgende persoon in en vra vir hom : ' Hoeveel skuld jy aan my baas ? ' " ' Ek het 'n groot klomp koring by hom op skuld gekoop . Ek skuld hom 100 bale koring . ' " ' Jy is baie gelukkig , ' sê die bestuurder toe . ' Want ek verminder jou skuld van vandag na 80 bale koring . Dis al wat jy nou moet terugbetaal . '
42016008	" Die ryk man het intussen gehoor wat sy skelm bestuurder doen . Toe hulle twee later die dag ontmoet , het hy hom egter nie afgedank nie , maar sommer daar op die plek gelukgewens met sy goeie plan . Almal in die dorp het immers nou gepraat oor hoe barmhartig die ryk man is . "
42016009	Toe sê Jesus : " Weet julle , so gaan dit dikwels in die sakewêreld . Baie sakemense wat hulle nie aan die Here steur nie , is partymaal besig met skelmstreke . Hulle help mekaar om ander mense te verkul sodat hulle gou ryk kan word . Natuurlik kan julle by sakemense leer hoe om op te tree . Maar moet egter nie saam met skelms agter geld aanhardloop nie .
42016010	" Julle moet eerlik wees , selfs ook in die heel kleinste dingetjies wat julle doen . As julle vertrou kan word met kleingeld , sal julle ook vertrou kan word met 'n hele sak vol geld . Aan die ander kant , as julle nie eens vertrou kan word met 'n paar sent nie , hoe sal julle dan eerlik wees wanneer julle besigheid doen ?
42016011	Moenie toelaat dat die geldgod julle in sy kloue beetkry nie . Dan gaan julle ander mense probeer uitbuit .
42016012	As julle nie eerlik kan wees met geld in hierdie oneerlike wêreld waarin julle leef nie , hoe sal Ek dan ooit my nuwe wêreld aan julle sorg kan toevertrou ?
42016013	" Maak 'n keuse vir wie julle wil werk : óf vir God , óf vir die geldgod . Julle kan nie vir albei tegelyk werk nie . Net soos dit onmoontlik is om twee voltydse werke te hê , is dit onmoontlik om voor twee here te buig . So , kies ! "
42016014	'n Klompie Fariseërs , wat baie lief vir geld was , het gehoor wat Jesus sê en begin toe met Hom spot .
42016015	" Ja , spot maar ! " het Jesus geantwoord . " Julle maak asof julle nooit 'n voet verkeerd sit nie . Julle beïndruk almal met julle vroomheid , maar God kyk dwarsdeur julle . Hy weet baie goed wat binne-in julle aangaan . En weet julle wat ? Hy hou niks van julle nie . Julle walg Hom ! " Maar Ek het nog ander slegte nuus vir julle : julle godsdiens is uit die mode . Ja , julle het reg gehoor : dis uitgedien ! Al julle wette en reëls behoort tot die verlede .
42016016	Tot onlangs toe het God nog die wet en profete gebruik om sy wil bekend te maak . Maar daardie tyd is vir altyd verby . Johannes die Doper was die laaste een van die profete . Van nou af gaan dit net oor God se splinternuwe wêreld . Ek maak dit bekend . En mense val nou omtrent oor hulle voete om daar in te kom . Hulle storm oral in die koninkryk in .
42016017	" Maar verstaan My goed : Ek kom skaf nie die wet af nie . Dit sal bly bestaan . Solank die son nog skyn en daar sterre in die hemel is , sal elke letter van die wet van krag bly .
42016018	" Kom Ek verduidelik vir julle hoe julle nou die wet moet hou wanneer dit by iets soos egskeiding kom . Wel , Ek sê nou vir julle : julle mag glad nie skei nie . Wanneer julle skei en met iemand anders trou , oortree julle die wet . En elkeen wat met iemand trou wat reeds geskei het , pleeg ook egbreuk . "
42016019	" Kom Ek vertel julle nog 'n storie . Eendag was daar 'n ryk man . Hy het baie duur klere gedra en elke dag soos 'n koning geleef .
42016020	Dan was daar ook 'n baie arm man . Sy naam was Lasarus . Hy het nie 'n sent op sy naam gehad nie . Later was hy so swak en uitgehonger dat hy heeltyd daar voor die ryk man se huis gelê het .
42016021	Arme Lasarus ; hy het dikwels gedroom hoe hierdie ryk man vir hom die oorskietkos uit sy huis bring om te eet . Maar selfs dit was hom nie beskore nie . Sy enigste vriende was die rondloperhonde wat nou en dan die swere aan sy lyf kom lek het .
42016022	Kort voor lank is Lasarus dood . Maar toe het 'n koninklike ontvangs in die hemel hom te beurt geval . Die engele het hom kom haal en reguit na Abraham toe gedra .
42016023	" 'n Ruk later is die ryk man ook dood . Maar daar was geen engel om hom hemel toe te dra nie . Nee , hy het sy oë in die doderyk oopgemaak . Dit was verskriklik . Pyn en lyding was sy voorland . So in sy lyding sien hy eendag vir Abraham daar ver aan die ander kant raak . En ook vir Lasarus wat by Abraham sit .
42016024	Hy roep toe hard uit : ' Vader Abraham , kry my tog jammer . Stuur asseblief vir Lasarus met 'n slukkie water vir my . Selfs net 'n druppeltjie water op my tong sal genoeg wees . Hierdie vuur is verskriklik . Ek kan die pyn nie langer uithou nie ! '
42016025	" Maar Abraham sê vir hom : ' Dink so 'n bietjie terug . Daar op die aarde het jy alles gehad wat jou hart begeer . Maar Lasarus het net swaargekry . Nou is die rolle omgekeer . Nou is Lasarus gelukkig , en jy ly baie . Weet jy , dis nou te laat om iets daaraan te doen .
42016026	In elk geval : tussen ons en julle is 'n yslike kloof wat niemand kan oorsteek nie . So , ons kan nie vir jou water bring nie . Jy kan ook nie hiernatoe kom nie . '
42016027	" Toe sê die man : ' Dan smeek ek u om ten minste net vir Lasarus na my huis toe te stuur .
42016028	U sien , ek het nog vyf broers . En hulle is ook vinnig op pad na hierdie plek van lyding toe . Laat Lasarus hulle asseblief gaan waarsku voor dit te laat is . '
42016029	" ' Hoekom ? Hulle het mos die Bybel , ' het Abraham geantwoord . ' Hulle moet maar net luister na wat God daar in die wet en deur sy profete vir hulle sê . '
42016030	" ' Ag , vader Abraham , dit sal soveel beter wees as iemand wat reeds hier aan die ander kant van die dood leef na hulle toe gaan en hulle waarsku . Dan sal hulle hulle boeglam skrik en begin luister , ' sê die man toe .
42016031	" ' Nee , jy ' s verkeerd , ' het Abraham vinnig geantwoord . ' As hulle hulle nie aan God se Woord steur nie , sal niks anders hulle oortuig nie , nie eens iemand wat uit die hemel daar by hulle opdaag nie . ' "
42017001	Toe sê Jesus vir sy volgelinge : " Dis nou maar eenmaal so dat daar allerhande sondes en versoekings in hierdie wêreld is . Maar Ek sê vir julle : daar wag groot probleme op almal wat hierdie sondes uitdink .
42017002	Veral as hulle maak dat een van my klein kindertjies in die sonde val en die spoor byster raak . Sulke mense is dan beter daaraan toe in die middel van die see met 'n reuserots om die nek , want God gaan hulle verskriklik swaar straf .
42017003	" Sorg dat jy elke dag op die regte pad bly . Wanneer dinge skeefloop tussen jou en ander gelowiges , gaan stel dit dadelik reg . Veral wanneer 'n ander gelowige 'n lelike ding aan jou doen . Gaan spreek hom daaroor aan . As hy jammer is daaroor , moet jy hom dadelik vergewe en daarvan vergeet .
42017004	Ja , al doen hy sewe keer elke dag lelike dinge aan jou en hy kom sê sewe keer vir jou : ' Ek is verskriklik jammer oor wat ek gedoen het . Vergewe my , asseblief , ' dan moet jy dit doen . "
42017005	Toe sê Jesus se twaalf apostels vir Hom : " Here , dis so moeilik om al hierdie dinge te doen wat U sê . En ons geloof is so klein . Gee ons asseblief nog geloof . "
42017006	" Julle sê julle wil meer geloof hê , " het Jesus dadelik gereageer . " Weet julle , julle hoef nie baie geloof te hê om groot dinge vir die Here te doen nie . 'n Klein bietjie is meer as genoeg . Gebruik dit net ! Kyk , as julle geloof maar net so groot soos 'n mosterdsaadjie was , sou julle vir hierdie vrugteboom gesê het : ' Skuif ! Gaan staan daar in die middel van die see . ' Dan sou die boom na julle geluister en see toe geskuif het . "
42017007	" Wanneer julle iemand aanstel om in julle tuin te werk en om elke dag vir julle kos te maak , moet hy dit doen . As hy na 'n lang dag se werk in die tuin in die kombuis kom ,
42017008	sê julle mos nie vir hom nie : ' Toemaar , jy hoef nie meer kos te maak nie . Kom sit gou hier op my plek aan die tafel . Omdat jy so moeg is , sal ek maar kos maak . ' " Nee , natuurlik nie . Julle sal eerder vir hom sê : ' Toe , kry gou-gou die aandete gereed . Trek vir jou skoon klere aan en kom bedien ons . As ek en my gaste klaar geëet het , moet jy ook sorg dat alles opgeruim is . Daarna kan jy iets gaan eet . '
42017009	" Is dit nodig om daardie werker te smeek om elke dag in die tuin te werk of om die kos te maak ? Moet julle heeltyd op julle knieë staan en hom soebat ? Nee , natuurlik nie .
42017010	" So gaan dit ook met julle wanneer julle My dien . Wanneer julle alles gedoen het wat Ek vir julle gesê het om te doen , hoef Ek mos nie 'n sertifikaat vir goeie diens aan julle te gee nie . Nee , julle is mos in my diens . Julle moet doen wat Ek sê . Al wat julle van julle kant af hoef te sê , is : ' Ons is so gelukkig dat Jesus ons gekies het om sy dienaars te wees . Ons verdien dit nie . Daarom is dit ons plig om alles te doen wat Hy sê . ' "
42017011	Op pad Jerusalem toe het Jesus deur Samaria en Galilea gereis .
42017012	In een van die dorpe het tien melaatses op Hom afgekom . Hulle het 'n lelike velsiekte gehad wat veroorsaak het dat hulle nie tussen ander mense kon bly nie . Hulle het 'n hele ent van Jesus af gaan staan omdat hulle nie toegelaat is om naby gesonde mense te kom nie .
42017013	Hulle roep toe hard uit : " Jesus , groot Leermeester , kry ons asseblief tog jammer ! "
42017014	Jesus sê toe vir hulle : " Gaan dadelik na die priester toe . Laat hy vir julle 'n sertifikaat gee as bewys dat julle gesond is . "
42017015	Op pad soontoe het hulle melaatsheid verdwyn . Hulle vel was skielik weer normaal . Een van die mans was so bly daaroor dat hy dadelik omgedraai het . Hy het hardop begin bid en God se Naam grootgemaak .
42017016	Die man het tot by Jesus gehardloop , voor Hom in die stof neergeval en vir Hom dankie gesê . Hy was 'n Samaritaan .
42017017	Toe sê Jesus vir hom : " Julle is mos tien persone wat nou net gesond geword het . Nou waar ' s die ander nege dan ?
42017018	Dit lyk My hulle glo nie God het hulle eens en vir altyd genees nie . Daarom dat hulle nie omgedraai en kom dankie sê het soos jy nie . Jy begryp baie beter as daardie nege Israeliete wie Ek is .
42017019	Staan nou op en gaan in vrede . Jou geloof het gemaak dat jou saak met God nou in orde is . "
42017020	Die Fariseërs het op 'n dag vir Jesus gesê : " Kyk , jy praat so baie oor God se nuwe wêreld . Sê vir ons , wanneer gaan dit aanbreek ? "
42017021	" Julle verstaan My heeltemal verkeerd , " het Jesus geantwoord . " Wanneer Ek vir julle sê dat God se nuwe wêreld hier is , bedoel Ek nie dat dit iets is wat julle met die blote oog kan sien nie . Mense kan byvoorbeeld nie sê : ' God se nuwe wêreld is in daardie dorp ' of : ' God se nuwe wêreld is hier in ons stad ’ nie . Nee , God se nuwe wêreld is iets wat binne-in jou lewe gebeur . Wanneer jy aan my kant kom staan , verander jou lewe van binne af . Dan is jy 'n burger van God se nuwe wêreld . "
42017022	Toe draai Jesus na sy volgelinge toe en sê vir hulle : " Ek moet egter nog iets oor God se nuwe wêreld vir julle sê . Daar gaan wel ook 'n dag aanbreek wanneer almal hierdie nuwe wêreld met hulle eie oë sal sien . Dit is op dié dag wanneer Ek , die Seun van die mens , terugkom na hierdie wêreld toe . Maar totdat dit gebeur , wag daar swaar tye op julle . Baie dae sal julle bid dat die Seun tog moet terugkom , maar dit sal nie gebeur nie .
42017023	" Moet julle nie steur aan almal wat gedurig sommetjies maak oor wanneer die Seun gaan terugkom nie . As iemand julle probeer wysmaak dat hulle weet , lag hulle uit . As hulle sê : ' Kom , die Messias is in die stad , ' vergeet dit . Of as hulle sê : ' Hy is daar anderkant , ' moenie die moeite doen om te gaan kyk nie . Moenie 'n woord daarvan glo nie .
42017024	" Wees verseker : almal sal weet wanneer die Seun van God terugkom ; almal . Julle het mos al gesien hoe die weerlig in die nag ver op die horison slaan en die hele hemelruim verlig . Dan kan jy 'n oomblik lank alles om jou sien . Wel , wanneer die Seun kom , sal almal Hom net so helder en duidelik sien .
42017025	Maar voordat dit alles gebeur , lê daar eers 'n baie moeilike tyd vir My voor . Eers moet die mense My verwerp en doodmaak .
42017026	" Kom Ek verduidelik met 'n voorbeeld wat Ek bedoel . Julle almal ken die verhaal van Noag . Wel , terwyl Noag die ark gebou het , het die ander mense om hom normaal aangegaan asof niks gebeur nie .
42017027	Al wat vir hulle saak gemaak het , was om elke dag te eet en te drink en om te wonder wie nou weer met wie getrou het . Toe klim Noag in die ark . Daarna het dit begin reën en reën . Uiteindelik het alles weggespoel . Ja , daar het niks oorgebly nie .
42017028	" Nog 'n voorbeeld : julle onthou mos nog vir Lot . In sy tyd het dit presies net so gegaan . Die mense het normaalweg met hulle lewens aangegaan . Hulle het besigheid gedoen , partytjies gehou , hulle lande bewerk en huise gebou .
42017029	Toe gee Lot uit Sodom pad . Vuur en swael het op Sodom begin neerreën . Almal was dood .
42017030	Dit sal presies net so gaan wanneer die Seun van die mens terugkom .
42017031	Dan sal daar nie vir mense tyd wees om te vlug nie . As jy op jou stoep sit , moenie eers gou in jou huis ingaan om iets te vat nie . Dit gaan in elk geval nie help nie . En as jy buite op die lande werk , moenie eers teruggaan huis toe om skoon klere te gaan aantrek nie . Moet ook nie al jou kosbare besittings gaan haal nie . Nee , gee pad !
42017032	Onthou wat met Lot se vrou gebeur het . Toe sy teruggekyk het na haar stad daardie dag toe God dit vernietig het , het sy op die plek in 'n soutpilaar verander .
42017033	" Op daardie dag wanneer die Seun kom , sal dit te laat wees om gou met God te probeer vrede maak . Sorg dat julle lewe nou al in orde is . As julle God nou al dien , sal julle op daardie dag gered word . Maar as julle nou niks met Hom te doen wil hê nie , sal julle op daardie dag veroordeel word .
42017034	" Wanneer die Seun terugkom , sal dit 'n dag van groot skeiding tussen mense wees . In dieselfde huis sal die ma byvoorbeeld gereed wees vir my koms , maar nie die pa nie . Ek sal haar saamvat na my splinternuwe wêreld toe en hom los .
42017035	Net so sal twee vroue saam in die kombuis werk — Ek sal die een kom haal en die ander een los . Dieselfde sal ook by die werk gebeur .
42017036	Twee mans sal saam werk — die een sal reg wees en die ander een nie . Sorg dat jy die een is wat reg is sodat Ek jou kan saamvat wanneer Ek weer kom ! "
42017037	Toe vra die dissipels : " Waar gaan al hierdie dinge gebeur ? " " Sommer daar tussen julle , " het Jesus geantwoord . " Daar waar die mense is , sal die aasvoëls op hulle almal toesak . "
42018001	Jesus het vir sy volgelinge die volgende verhaal vertel om hulle te leer om aan te hou bid :
42018002	" Eendag was daar 'n baie kwaai regsgeleerde . Hy was vir g 'n mens in sy stad bang nie . Ook nie eens vir God nie .
42018003	In dieselfde stad het daar ook 'n vrou gebly wie se man dood was . Sy was betrokke in 'n regsgeding met iemand anders . Sy het kort-kort na die hardkoppige regsgeleerde toe gekom en hom gesmeek om haar saak vir haar te hanteer .
42018004	Maar hy het botweg geweier . Op 'n dag het hy egter vir homself gesê : ' Ek weet nie wat met my aangaan nie . Ek ' s vir niemand bang nie , nie eens vir God nie .
42018005	En tog dink ek ek gaan daardie weduwee help . Wie weet , netnou maak sy my naam sleg , of dalk kom gee sy my sommer nog voor almal 'n oorveeg . ' "
42018006	Die Here Jesus sê toe : " Sien julle dat daardie hardkoppige regsgeleerde op die ou end bereid was om die vrou te help ?
42018007	Wat sal God dan nie alles doen vir sy kinders wat Hy persoonlik uitgekies het om in Hom te glo nie ?
42018008	Hy luister na almal wat dag en nag tot Hom bid . Hy sal uitkoms gee . En gou ook ! Hou maar net aan om te bid . " Ek is egter oor een ding bekommerd . Glo julle regtig wat Ek sê ? Sê nou Ek kom later terug na die wêreld toe en Ek vind dan uit dat julle nooit aanhou glo het nie ? Glo en bid , want een van die dae breek God se nuwe wêreld aan . "
42018009	Baie " godsdienstige " mense het gedink hulle saak met God is in orde omdat hulle allerhande godsdienstige wette streng gehoorsaam . Hierdie mense het op almal neergesien wat nie al dié wette gehou het nie . Jesus het net mooi niks van hierdie godsdienstige snobisme gehou nie . Hy het toe vir die mense die volgende verhaal vertel :
42018010	" Op 'n dag het twee mans daar na die tempel in Jerusalem toe gegaan om God te aanbid . Die een was 'n Fariseër en die ander een 'n belastinggaarder . ( Hierdie belastinggaarders was bekend as tollenaars . Hulle het nie die godsdienstige wette gehoorsaam nie . Daarom is hulle as groot sondaars beskou . )
42018011	" Die Fariseër het toe begin bid : ' God , ek sê vir U dankie dat ek nie 'n slegte mens is nie . Kyk net : ek steel nie ander mense se goed nie . Ek lieg en bedrieg nie . Ek slaap ook nie rond nie . Ja , en ek is ook nie so 'n groot sondaar soos hierdie tollenaar wat langs my staan nie .
42018012	" ' O ja , kyk net wat doen ek alles : ek vas twee keer elke week . Ek gee ook 'n tiende van elke sent wat ek verdien . '
42018013	" Die tollenaar het daar eenkant gaan staan . Hy het so skaam gekry oor al sy sondes dat hy nie eens wou opkyk nie . Hy het sy kop laat sak , met sy hand op sy bors geslaan en gesê : ' God , ek is 'n sondaar . Help my ! Wees my genadig ! ' "
42018014	Toe sê Jesus vir die mense wat na Hom luister : " Hierdie tollenaar se gebed is dadelik verhoor . God het sy lewe in 'n oogwink splinternuut gemaak . Maar die Fariseër het met leë hande daar weggestap . Hy het gedink hy lewe goed genoeg om 'n plek in die hemel te kry . Maar dit werk nie so nie . Almal wat te veel van hulleself dink om vir God te vra om hulle te red , sal nog baie spyt wees . Maar almal wat voor God kom buig en op Hom vertrou om hulle lewe splinternuut te maak , sal verhoog word . "
42018015	Kort daarna het ouers hulle klein kindertjies na Jesus toe gebring in die hoop dat Hy sy hande op hulle sou sit en vir hulle sou bid . Maar die dissipels het hulle weggejaag . Hulle wou nie hê dat die mense Jesus met sulke " onbelangrike " dinge lastig val nie .
42018016	Toe Jesus dit sien , het Hy egter dadelik vir sy dissipels gesê : " Wag ! Wat vang julle aan ? Moenie die kindertjies wegjaag nie . Laat hulle na My toe kom .
42018017	God se nuwe wêreld is juis vir almal soos hulle bedoel . By Hom is daar plek vir almal wat soos klein kindertjies van hulle hemelse Vader afhanklik is . Weet julle , as julle nie verander en soos kinders word nie , sal julle nooit die binnekant van God se nuwe wêreld sien nie . "
42018018	Op 'n dag het 'n baie belangrike man vir Jesus gesê : " Goeie Leermeester , sê my , wat moet ek doen sodat ek vir altyd in God se wêreld kan bly ? "
42018019	" Vir wat kom spreek jy My hier voor almal aan as ' goeie Leermeester ' ? " het Jesus vinnig gereageer . " Jy weet mos dat daar net Een is wat regtig goed is : God . Maar nou ja , jy moet God se voorskrifte gehoorsaam .
42018020	En jy ken tog al God se voorskrifte : jy mag nie met iemand buite jou huwelik 'n seksuele verhouding hê nie , jy mag nie moord pleeg nie , jy mag nie steel nie , jy mag nie leuens vertel nie , en jy moet respek hê vir jou pa en ma . "
42018021	" Ag wat , ek doen al daardie dinge van kleins af , " sê die man .
42018022	Daarop antwoord Jesus : " Wel , dan is daar nog net een klein dingetjie wat jy moet doen . Gaan verkoop al jou besittings . Gee dan al die geld vir die armes . Laat staan alles waarmee jy besig is en word een van my volgelinge . As jy dit doen , het jy vir jou 'n kosbare skat in die hemel bymekaargemaak . Dan sal jy definitief 'n plek in God se nuwe wêreld kry . "
42018023	Hierdie woorde het die man baie omgekrap , want hy was skatryk . Hy was nie van plan om alles wat hy het aan sy familie en aan die armes uit te deel nie .
42018024	Toe Jesus agterkom hoe omgekrap die ryk man is , sê Hy vir sy dissipels : " Sien julle , dis glad nie maklik vir iemand wat ryk is om 'n plek in God se nuwe wêreld te kry nie .
42018025	Dit is selfs vir 'n groot kameel makliker om deur die klein gaatjie van 'n naald te stap as wat dit vir 'n ryk persoon is om sy voete in God se nuwe wêreld te sit . "
42018026	Die omstanders was verbysterd oor hierdie woorde . Hulle vra Hom toe : " Maar wie op aarde kan dan gered word ? "
42018027	Jesus sê toe vir hulle : " Ja , julle is reg . Op julle eie kan julle nooit daar uitkom nie . Maar God kan enigiets doen . Vertrou op Hom . "
42018028	Maar Petrus was nog nie tevrede nie : " Wag 'n bietjie , Here ! Sê asseblief reguit vir ons wat ons kans is om daar uit te kom . Kyk , ons het immers al ons besittings verkoop en u volgelinge geword . "
42018029	" Ek het baie goeie nuus vir julle ! " het Jesus dadelik geantwoord . " Ek gee julle vandag die versekering dat almal wat iets groots moes opoffer om te doen wat God vra , definitief 'n plek in sy nuwe wêreld sal kry . As jy jou familie moet opoffer omdat jy in My glo , sal jy daarvoor vergoed word . Sommer nou al .
42018030	Ja , jy sal elke dag oorlaai word met God se goedheid . En jy sal vir seker ook 'n plek kry in sy nuwe wêreld . "
42018031	Op 'n dag het Jesus die twaalf dissipels eenkant toe geroep . Hy sê toe vir hulle : " Julle weet dat ons op pad is Jerusalem toe . Ek moet soontoe gaan om alles te laat waar word wat daar in die Bybel oor die Seun van die mens geskryf is .
42018032	Daar in Jerusalem gaan 'n spul ongelowiges My vang . Hulle sal My voor almal spot en beledig en slaan .
42018033	Uiteindelik sal hulle My ook doodmaak . Maar moenie bekommerd wees nie ; die dood is nie sterk genoeg om My vir altyd in sy greep vas te hou nie . Ek sal op die derde dag weer lewendig word . "
42018034	Die dissipels het egter niks verstaan van wat Jesus vir hulle sê nie . Die tyd was nog nie reg dat hulle dit alles sou verstaan nie .
42018035	Later , toe Jesus naby Jerigo kom , sit daar 'n blinde langs die pad en bedel .
42018036	Die man het agtergekom 'n groot klomp mense stap by hom verby . " Wat is aan die gang ? " vra hy toe .
42018037	" Jesus van Nasaret gaan hier verby , " het iemand geantwoord .
42018038	Die blinde man het dadelik hard begin skree : " Jesus , Seun van Dawid , kry my jammer , asseblief ! "
42018039	Maar die mense het vir hom gesê : " Bly stil ! Hou op om so te skree ! " Dit het nie gehelp nie . Die blinde het net nog harder geskree : " Jesus , Seun van Dawid , kry my jammer , asseblief ! "
42018040	Jesus gaan staan toe stil en sê vir die mense : " Bring daardie man wat so skree na My toe . "
42018041	Toe die blinde naby Jesus kom , vra Hy hom : " Wat wil jy hê moet Ek vir jou doen ? " " Ag , Here , ek wil so graag sien ! " antwoord hy .
42018042	" Nou toe , sien dan ! Jou wens het waar geword omdat jy glo , " het Jesus gesê .
42018043	Dadelik kon die man weer sien . Hy kon sy oë nie glo nie . Vol blydskap het hy by die res van die skare ingeval en agter Jesus begin aanstap . Hy het oor en oor vir God dankie gesê omdat Hy so goed vir hom is . Die mense was net so opgewonde . Hulle het ook God se Naam grootgemaak oor wat gebeur het .
42019001	Later het Jesus deur Jerigo gestap .
42019002	Een van die mense wat daar gebly het se naam was Saggeus . Hy was die hoof van die berugte tollenaars wat belasting ingevorder het , en 'n skatryk man .
42019003	Toe Saggeus hoor dat Jesus deur die dorp stap , het hy probeer om Hom tussen die mense deur te sien te kry . Maar hy kon nie , want hy was te kort .
42019004	Toe maak hy 'n plan : hy het gou vooruitgehardloop en in 'n wildevyeboom gaan klim wat langs die pad gestaan het waar Jesus sou verbyloop .
42019005	Toe Jesus by die wildevyeboom kom , het Hy skielik gaan staan , opgekyk en gesê : " Saggeus , klim dadelik af . Maak gou ! Want Ek moet vandag by jou kom oorbly . "
42019006	Saggeus het omtrent uit die boom geval so vinnig het hy afgeklim . Hy was baie opgewonde dat Jesus besluit het om juis by hom te kom bly .
42019007	Natuurlik was die mense van die dorp glad nie bly oor Jesus se keuse nie . " Wat vang hy aan ? Hoekom gaan bly hy by die grootste skelm in die dorp ? "
42019008	Maar Saggeus se lewe het daardie dag heeltemal verander . Hy het voor die Here gaan staan en vir Hom gesê : " Kyk , van nou af gaan ek anders lewe . Daarom gee ek nou die helfte van alles wat ek besit vir die armes . In die verlede het ek baie mense verkul met geld . Maar ek gaan daardie geld vierdubbel aan hulle terugbetaal . "
42019009	Jesus sê toe : " Vandag het God jou lewe splinternuut gemaak omdat jy My in jou huis toegelaat het . Jy tel nou ook onder die kinders van Abraham . Almal wat in My glo , is sy nageslag .
42019010	Jy ook ! Ek , die Seun van die mens , het gekom om mense te soek wat op die verkeerde pad leef . Ek maak hulle lewens splinternuut . "
42019011	Terwyl almal so na Jesus sit en luister , het Hy vir hulle 'n storie vertel . Hulle was nou nie meer ver van Jerusalem af nie en party van sy volgelinge het gedink dat God se nuwe wêreld sommer nou enige oomblik sou aanbreek .
42019012	" Daar was eendag 'n baie belangrike man . Hy moes toe vir 'n lang tyd van sy grond af weggaan om die hoof te word van 'n koninkryk in 'n naburige gebied .
42019013	Voor sy vertrek het hy tien van sy werkers laat roep . Hy het toe tien sakkies vol geld gevat en aan elkeen van hulle een gegee . ' Gaan doen nou goeie besigheid met my geld . Wanneer ek terugkom , moet julle vir my kom sê wat julle daarmee gemaak het . '
42019014	" Dié ryk man was nie gewild onder die burgers van die land nie . Toe hulle hoor dat hy vertrek het , het hulle 'n boodskap agter hom aangestuur : ' Ons hoop nie dat jy ook ons leier word nie , want ons hou niks van jou nie . '
42019015	" Kort nadat die man die heerser van die naburige gebied geword het , het hy na sy huis toe teruggekeer . Hy roep toe sy werkers bymekaar om by hulle te hoor wat hulle met sy geld gemaak het .
42019016	" Die eerste een kom toe en sê : ' Meneer , ek het die geld wat u my gegee het , gaan vertiendubbel . Hier is nou tien maal soveel as wat u vroeër vir my gegee het . '
42019017	" ' Ongelooflik ! Jy was getrou aan my selfs tot in die heel kleinste dingetjies . Daarom stel ek jou van nou af aan as die hoof oor tien stede in my landgebied . '
42019018	" Die tweede werker kom toe en sê : ' Meneer , ek het die geld wat u my gegee het vyf maal meer gemaak . '
42019019	" Die heerser was bly daaroor : ' Van vandag af maak ek jou die hoof van vyf stede in my landgebied . '
42019020	" Werker nommer drie het toe sy opwagting gemaak en gesê : ' Ag , Meneer , hier is al die geld veilig terug wat u aan my gegee het .
42019021	Omdat ek weet u is 'n harde man , het ek besluit om u geld veilig weg te steek . Want u is iemand wat vat sonder om te gee en wat oes waar u nie geplant het nie . '
42019022	" Die heerser sê toe : ' Jy is regtig 'n hopelose werker , 'n nikswerd ! Jy weet ek is baie streng en verwag net die beste van julle .
42019023	Kon jy nie maar my geld in 'n bank gesit het nie ? Dan kon ek ten minste rente op die geld gekry het .
42019024	Vat hierdie man se geld weg en gaan gee dit aan daardie werker wat my geld vertiendubbel het . '
42019025	" Die ander werkers was baie verbaas daaroor : ' Maar , Meneer , hy het dan mos al klaar tien maal soveel geld as aan die begin . Waarom moet hy nog kry ? '
42019026	" Toe antwoord die heerser : ' Almal wat bereid is om skouer aan die wiel te sit en hard te werk met dit wat hulle het , sal nog meer kry . Maar wie niks doen nie , sal uiteindelik ook nog die bietjie verloor wat hulle het .
42019027	" ' En wat daardie spul mense hier in die omgewing betref wat nie wou hê ek moet die heerser word nie — bring hulle hier en maak hulle dood , sommer hier reg voor my . ' "
42019028	Toe Jesus hierdie verhaal klaar vertel het , het Hy sy reis na Jerusalem voortgesit .
42019029	Hy kom toe by Betfage aan die voet van die Olyfberg , nie ver van Jerusalem af nie .
42019030	" Gaan gou na Betfage toe , " sê Jesus vir twee van sy volgelinge . " Nes julle die dorp inkom , sal julle 'n jong donkie daar kry . Niemand het nog ooit op hom gery nie . Bring hom vir My .
42019031	As iemand vra wat julle doen , sê dan : ' Die Here het hierdie donkie nodig . ' "
42019032	Die twee volgelinge het toe na Betfage gegaan en die jong donkie daar gekry .
42019033	Terwyl hulle hom losmaak , kom sy eienaars daar aan en sê : " Wat vang julle aan ? Hoekom maak julle die donkie los ? "
42019034	" Die Here het hom nodig , " het hulle geantwoord .
42019035	Hulle bring toe die donkie na Jesus toe . Daarna het die dissipels hulle klere gevat en 'n saal vir Hom gemaak waarop Hy kon sit .
42019036	Toe Jesus begin ry , het hulle hulle klere uit respek voor Hom in die pad neergesit .
42019037	Toe Jesus naby die lang afdraande kom wat van die Olyfberg af na Jerusalem toe loop , het 'n groot klomp van sy volgelinge begin om God hardop te loof en te prys . Hulle was baie bly oor al die groot dinge wat Hy gedoen het .
42019038	Hulle het Jesus soos 'n koning daar in Jerusalem verwelkom en hard uitgeroep : " Prys Hom wat as Koning in die Naam van die Here kom ! Nou seëvier God se hemelse vrede . Al die eer kom die allerhoogste God toe . "
42019039	'n Klompie Fariseërs wat ook in die skare was , was baie geskok oor hierdie woorde . Hulle sê toe : " Leermeester , hou jou dissipels in toom ! Jy kan mos nie toelaat dat hulle sulke dinge oor jou sê nie ! "
42019040	Jesus antwoord : " En waarom nie ? As hulle sou stilbly , sou die klippe hier langs die pad dieselfde oor My uitroep ! "
42019041	Toe Jesus naby Jerusalem kom , was Hy baie hartseer . Terwyl die trane oor sy wange loop , sê Hy :
42019042	" Jerusalem , as jy net jou oë wil oopmaak en besef wie vandag na jou toe kom . Dan sal God se vrede regtig hier aanbreek . Maar nou is jy stokblind ! Daarom lê daar swaar tye vir jou voor .
42019043	Een van die dae sal jou vyande hulle hier om die stad kom ingrawe .
42019044	Hulle sal jou omsingel en al jou inwoners doodmaak . G'n kind of kraai sal oorbly nie . Ja , hierdie hele stad sal met die grond gelykgemaak word . Dis jou straf omdat jy jou rug vir My gedraai het . Ja , dié dag toe Ek by jou besoek kom aflê het , wou jy My nie ontvang nie . "
42019045	In Jerusalem is Jesus reguit tempel toe . Langs die groot tempelgebou was daar 'n groot , oop plein . Hier op die tempelplein is offerdiere aan die mense verkoop wat nie self diere by hulle gehad het nie .
42019046	Jesus het skielik begin om al die handelaars weg te jaag . Hy sê toe : " Gaan lees wat in die Skrif staan : ' Mense moet My kom aanbid hier in my huis . Julle het dit egter die bymekaarkomplek van 'n klomp skelms gemaak . ' "
42019047	Daarna het Jesus elke dag na die tempel toe gekom om vir die mense te vertel van God se nuwe wêreld . Dit het al die belangrikste godsdienstige leiers van die stad woedend gemaak . Hulle kon dit nie verdra dat Jesus daar in hulle hoofkwartier sulke dinge sê nie . Daarom het hulle besluit om Hom dood te maak .
42019048	Maar hulle was magteloos , want al die mense het aan Jesus se lippe gehang .
42020001	Eendag toe Jesus in die tempel besig was om die mense te leer wat God van hulle vra , het 'n klomp van die godsdienstige leiers en 'n paar ander belangrike mense uit Jerusalem ook by die skare aangesluit .
42020002	Hulle vra toe : " Wie gee jou die reg om al hierdie dinge te doen ? Op wie se gesag tree jy op ? "
42020003	Maar Jesus was reg vir hulle : " Laat Ek julle eers gou 'n vraag vra .
42020004	Sê My , wie het Johannes die reg gegee om te doop ? Was dit God of die mense ? "
42020005	Die leiers het dadelik besef hulle is in 'n hoek . Hulle sê toe onderlangs vir mekaar : " Kyk , as ons sê God het Johannes die reg gegee , sal Jesus vir ons vra : ' Waarom het julle dan nie geglo wat hy gesê het nie ? '
42020006	As ons egter antwoord dat die mense Johannes die reg gegee het om te doop , sal die volk ons uitmekaarskeur . Hulle almal dink mos dat Johannes 'n profeet was wat sy gesag van God af gekry het . "
42020007	Om uit die moeilikheid te bly antwoord hulle toe : " Nee , ons weet nie . "
42020008	Jesus trek toe sy skouers op en sê : " Wel , dan kan Ek ook nie vir julle sê wie My die reg gee om te doen wat Ek doen nie . "
42020009	Daarna het Jesus vir die mense die volgende verhaal vertel : " Daar was eendag 'n ryk boer wat 'n wingerd aangeplant het . Hy moes kort daarna op 'n reis na 'n ver land gaan . Hy verhuur toe die wingerd aan 'n groep ander boere . Die eienaar het met hulle ooreengekom dat hulle hom 'n deel van die druiwe as huur vir die grond sou betaal .
42020010	" Later , toe die druiwe begin ryp word , stuur die eienaar een van sy werkers om die deel wat hy moes kry te gaan haal . Maar die arme werker is deur die boere aangerand en weggejaag .
42020011	" Toe stuur die eienaar een van sy ander werkers na die plaas toe . Maar presies dieselfde het met hom gebeur . Hy is pimpel en pers geslaan en van 'n kant af beledig .
42020012	Daarna het die boer 'n derde werker na sy plaas toe gestuur . Maar hy is halfdoodgeslaan en ook met leë hande van die plaas af weggejaag .
42020013	" Toe sê die eienaar vir homself : ' Wat moet ek nog doen ? Al wat nog oorbly , is dat ek my seun vir wie ek so lief is na hulle toe moet stuur . Hulle behoort mos vir hom net soveel respek te hê as vir my . '
42020014	" Maar toe die huurders die seun sien aankom , het hulle gou-gou koppe bymekaargesit : ' Kyk , dis nou ons kans . As ons daardie seun doodmaak , sal ons later self die grond in die hande kan kry . '
42020015	" Toe pak die spul boere die seun en sleep hom tot buite die wingerd . Daar het hulle hom doodgemaak . "
42020016	Jesus vra toe vir die mense : " Wat dink julle sal die eienaar met die klomp boere doen wanneer hy terugkom na sy wingerd toe ? Kom Ek sê vir julle : hy sal al daardie boere doodmaak en sy wingerd aan ander mense gee . " Maar 'n klomp van die godsdienstige leiers wat na Hom geluister het , het vinnig geantwoord : " Nee , so iets sal nooit gebeur nie ! Jy probeer maak asof ons soos daardie slegte boere in die verhaal is . "
42020017	Jesus het hulle egter reguit in die oë gekyk en vir hulle gesê : " Julle is mos sulke danige kenners van die Bybel . Wel , sê 'n bietjie vir My wat die volgende teks beteken : ' 'n Klip wat die bouers nie wou gebruik nie en sommer eenkant toe gegooi het , het God reg bokant die voordeur ingebou vir almal om te sien . '
42020018	" Oppas ! Elkeen wat op hierdie ' klip ' val , gaan bitter seerkry . Maar elkeen op wie hierdie ' klip ' beland , gaan morsdood wees . Van hulle gaan daar net mooi niks oorbly nie . " Die Joodse godsdienstige leiers het die skimp gevang . Hulle het besef dat Jesus hierdie teks op Homself toegepas het en dat hulle die mense is wat Hom verwerp . Hulle was woedend daaroor . Hulle wou Hom sommer daar en dan in die tronk stop . Maar die gewone mense was baie beïndruk met Jesus . Daarom kon die leiers in daardie stadium niks aan Hom doen nie .
42020019	Die godsdienstige leiers wou hê dat Jesus iets moes sê wat Hom in die moeilikheid sou bring .
42020020	Hulle besluit toe om 'n paar mense na Hom toe te stuur wat maak asof hulle verskriklik vroom is . Hierdie mans moes vir Jesus 'n lokval stel sodat hulle Hom kon vang en aan die owerhede uitlewer as Hy iets verkeerds sê .
42020021	Toe hierdie mense by Jesus aankom , sê hulle : " Leermeester , ons het jou leer ken as iemand wat net die waarheid praat . Jy loop God se pad reguit en leer die mense om dit ook te doen . Ons sien ook jy probeer nie gewild wees nie . Wat mense oor jou sê of dink , pla jou nie .
42020022	Sê net gou vir ons , dink jy dis reg dat ons so baie belasting aan die Romeinse keiser betaal ? "
42020023	Jesus sê toe : " Het iemand 'n geldstuk hier naby ? " Vinnig het iemand vir Hom 'n muntstuk gegee .
42020024	Toe sê Jesus vir hulle : " Kyk mooi na dié geld . Wie se beeld is daarop en wie se naam is daarop geskryf ? " " Die keiser s'n , " antwoord hulle .
42020025	" Nou ja , as hierdie geld met die keiser se beeld daarop die keiser s'n is , gee dit vir hom . Gee hom wat hy vra . Maar onthou : julle is volgens God se ' beeld ' gemaak . Julle behoort aan Hom . Daarom moet julle julleself aan God gee . Die keiser is geregtig op julle geld , maar God is geregtig op julle hele lewe . "
42020026	Hierdie antwoord het die wind heeltemal uit die mense se seile gehaal . Hulle plan om Jesus daar voor die skare uit te vang het heeltemal misluk . Jesus se antwoord was so goed dat hulle nie geweet het wat om te sê nie . Stil-stil is hulle toe maar daar weg terwyl die skare Jesus geëer het .
42020027	Skaars was hierdie spul weg of 'n klompie Sadduseërs daag daar op . Hulle was 'n invloedryke Joodse groep wat nie in die lewe na die dood geglo het nie .
42020028	" Leermeester , jy weet goed wat Moses gesê het : as 'n getroude man sonder kinders doodgaan , moet sy broer met sy weduwee trou . Hulle moet dan 'n seun kry om so te sorg dat die familienaam nie uitsterf nie . Wel , nou het ons die volgende probleem wat jy asseblief vir ons moet oplos .
42020029	Sê nou daar is 'n familie met sewe seuns . Die eerste seun trou , maar gaan dood voor hy 'n kind kan hê .
42020030	Volgens Moses se wet moet die weduwee met die tweede broer trou . Maar hy gaan ook dood sonder dat daar 'n kind is .
42020031	Dan trou die derde een met haar . Maar presies dieselfde gebeur met hom . Hy sterf voordat sy vrou 'n kind het . So gaan dit uiteindelik met al sewe broers . Nie een van hulle laat 'n kind agter nie .
42020032	Uiteindelik gaan die vrou dan sonder 'n kind dood .
42020033	Nou , as daar 'n opstanding van die dooies is , sê vir ons , met watter man gaan daardie vrou in die hemel getroud wees ? Al sewe was mos hier op aarde met haar getroud . "
42020034	Jesus antwoord toe : " Kyk , julle verstaan dit heeltemal verkeerd . In hierdie wêreld trou mense nog , maar nie daar in God se nuwe wêreld nie .
42020035	Diegene wat so gelukkig is om daar 'n plek te kry , gaan op 'n splinternuwe manier leef . Daar tel dinge soos getroud-wees glad nie meer nie .
42020036	Daar gaan mense ook nie weer dood nie . Hulle gaan net soos die engele ook ' geestelike wesens ' wees . Elkeen wat daar bly , sal 'n kind van God wees . God sal hulle weer lewendig maak en hulle daar by Hom 'n blyplek gee .
42020037	" Ja , die dooies sal weer lewendig word . Dit staan tog in die Bybel . Julle het mos al in Eksodus gelees hoe Moses die Here by die brandende doringbos aangespreek het as ' die God van Abraham en die God van Isak en die God van Jakob ' . Moses het dit gedoen omdat hy geweet het Abraham en Isak en Jakob is nie dood nie .
42020038	Hulle leef op 'n splinternuwe manier daar by God . God is mos nie die God van die dooies nie . Nee , Hy is die God van die lewendes . Daarom wag daar vir almal wat nou vir Hom leef 'n plek in sy nuwe wêreld . "
42020039	'n Paar van die skrifkenners wat ook na Jesus geluister het , was baie beïndruk met wat Hy gesê het : " Mooi so , Leermeester . U het goed geantwoord .
42020040	Kyk , daardie klomp Sadduseërs is skoon stil . "
42020041	Toe sê Jesus vir die godsdienstige leiers wat gedurig net regsit om Hom te probeer uitvang : " Ek het nou 'n vraag vir julle . Hoekom sê almal die Messias is die seun van Dawid ?
42020042	Dawid self noem Hom dan in een van sy psalms ' my Here ' . Julle ken mos Dawid se bekende woorde : ' God , die Here , het vir my Here gesê : Kom sit hier op die spesiale ereplek langs My
42020043	totdat Ek al jou vyande magteloos voor jou voete laat lê . ' " Verklaar dit dan nou vir My :
42020044	As Dawid die Messias ' Here ’ noem , hoe kan Hy terselfdertyd ook nog Dawid se seun wees ? " Maar niemand het dit gewaag om daarop te antwoord nie .
42020045	Terwyl 'n groot groep mense na Jesus geluister het , het Hy na sy getrouste volgelinge gedraai en vir hulle gesê :
42020046	" Julle moet lig loop vir al daardie groot kenners van die Bybel . Kyk , hulle loop oral rond met hulle blink kerkklere en hou daarvan dat almal hulle op straat groet . Hulle maak ook baie seker dat mense hulle in godsdienstige plekke raaksien . En hulle geniet dit om die middelpunt van belangstelling by elke funksie te wees .
42020047	Net om te wys hoe vroom hulle is , gaan eet hulle die arm weduwees se kos op en bid lang gebede in die openbaar . Die skynheilige spul ! God sal hulle baie swaarder as al die ander straf . "
42021001	Daarna het Jesus gekyk hoe al die ryk mense na die groot skatkis in die tempel toe kom om hulle geldelike bydraes daarin te gooi .
42021002	So tussen al die mense deur merk Hy toe op hoe 'n arm weduwee vinnig 'n paar sent in die skatkis gooi en wegstap .
42021003	" Sien julle die weduwee wat daar van die skatkis af wegstap ? Wel , sy het so pas die grootste skenking ooit aan die tempel gemaak .
42021004	Haar paar sente was meer as al die sakke vol geld wat die ryk mense elke dag soontoe aandra . Hulle gee uit hulle oorvloed so 'n ietsie weg , maar sy het alles vir God gegee wat sy op haar naam gehad het . Nou het sy nie meer 'n sent op haar naam oor nie . "
42021005	Daarna het party van Jesus se volgelinge met mekaar gestaan en praat oor hoe mooi die tempel is . Hulle het hulle verkyk aan die reuseklippe en aan al die pragtige versierings .
42021006	Jesus sê toe : " Een van die dae sal daar niks oor wees van alles wat julle nou hier voor julle eie oë sien nie . Hierdie gebou gaan tot op die grond afgebreek word . "
42021007	Toe sê sy volgelinge benoud vir Hom : " Leermeester , sê vir ons wanneer dit gaan gebeur . Sê asseblief ook vir ons hoe ons sal weet wanneer die einde van die wêreld naby is . "
42021008	" Wees versigtig vir daardie mense wat allerlei stories hieroor opmaak , " sê Jesus toe vir hulle . " Baie mense sal sommer uit die bloute hier by julle opdaag en sê : ' Kyk , dit is Ek , die Messias ! Nou is God se nuwe wêreld uiteindelik hier ! ' Maar moenie na hulle luister nie . Hulle is 'n spul leuenaars .
42021009	" Wanneer mense begin oorlog maak en mekaar probeer uitwis , is die einde ook nog nie daar nie . Moenie dan paniekerig raak nie . Hierdie dinge gaan nog alles gebeur .
42021010	Nasies sal mekaar met geweld probeer oorheers en die een heerser sal van die ander heerser probeer ontslae raak .
42021011	Daar sal ook op baie plekke aardbewings wees en kos sal baie skaars raak . Hongersnood sal aan die orde van die dag wees . So ook allerhande siektes . Groot rampe sal die aarde tref . Al dié slegte dinge sal die aarde teister .
42021012	" Net voor al hierdie dinge gebeur , sal julle ook baie swaarkry . Ongelowiges sal julle vang en julle mishandel . En mense wat maak asof hulle godsdienstig is , sal julle voor hulle leiers aankla . Baie van julle sal in tronke gegooi word . Julle sal ook in die howe en voor hooggeplaaste mense gedaag word omdat julle in My glo . Maar moenie bekommerd wees nie .
42021013	Daar sal wonderlike geleenthede wees om vir My te getuig .
42021014	Moenie 'n slapelose nag hê oor wat julle moet sê nie .
42021015	Ek sal julle saak hanteer . Ek sal presies die regte woorde vir julle gee om te sê . Ek sal julle soveel wysheid gee dat julle vyande se monde van verbasing sal oophang . Hulle sal nie weet wat om julle te antwoord nie .
42021016	" Die slegte nuus is dat julle vyande partykeer uit julle eie huis sal kom . Julle ouers en julle broers en susters , ja , julle eie familie en julle beste vriende sal julle in die rug steek . Hulle sal julle soos misdadigers uitlewer . Party van hulle sal selfs so ver gaan om julle dood te maak .
42021017	" Die mense sal julle haat en met julle spot omdat julle my volgelinge is .
42021018	Maar moenie bang wees nie . Daar sal nie 'n haar uit julle koppe val sonder God se wete nie . Hou maar net aan glo .
42021019	Onthou : God se nuwe wêreld wag op almal wat tot die bitter einde toe volhard . "
42021020	" As julle die dag sien dat 'n vreemde leër besig is om Jerusalem te omsingel , moet julle weet dat sy dae getel is .
42021021	Dan moet julle so gou moontlik daar padgee . Gaan kruip iewers in die heuwels in Judea weg . Maak net dat julle wegkom ! As julle dalk buite Jerusalem bly en op pad soontoe is , draai dadelik om .
42021022	Want dit sal 'n verskriklike tyd wees . God se oordeel sal dan op Jerusalem uitgegiet word net soos die profete lankal gewaarsku het .
42021023	" Ek kry veral vroue jammer wat dan verwag of wat nog klein babatjies het . Hulle gaan bitter swaarkry ! Want oral gaan daar groot bloedvergieting en lyding wees . Dit sal 'n tyd van wraak wees soos Jerusalem nog nooit beleef het nie .
42021024	Baie mense sal in daardie tyd doodgemaak word of as gevangenes na ander lande toe weggevat word . Ander volke sal in Jerusalem instroom en dit onder hulle voete vertrap . Hierdie dinge sal aanhou totdat God uiteindelik besluit dis genoeg . "
42021025	" Op 'n dag sal verskriklike dinge begin gebeur . " Die son , die maan en die sterre sal skielik onheilspellend begin verander . Hulle sal nie meer dieselfde lyk nie . Hulle sal begin skud en uit die hemel val . " Oral op die aarde sal chaos losbreek . Die natuurwette wat alles in die skepping beheer , sal skielik hulle krag verloor . Dan sal die see oor almal begin spoel .
42021026	" Al hierdie dinge sal die mense rasend van vrees maak . Almal sal doodbang wees .
42021027	Maar dan , skielik , sal die Seun daar wees . Almal sal Hom sien wanneer Hy met sy hemelse krag en heerlikheid op die toneel verskyn .
42021028	" Wanneer al hierdie dinge begin gebeur , moet julle nie bang wees nie . Want God se nuwe wêreld waarna julle so uitgesien het , is dan voor die deur . Begin solank kyk of julle nie al die Seun sien aankom nie , want Hy gaan enige oomblik op die toneel verskyn !
42021029	" Julle het netnou gevra wanneer al hierdie dinge gaan gebeur . Wel , luister gou na hierdie voorbeeld uit die natuur . Hoe weet 'n boer die somer is naby ? Hy kyk na die vrugtebome .
42021030	As hulle blaartjies en blommetjies begin maak , weet hy dat die somer net om die draai is .
42021031	Nou ja , al hierdie dinge wat Ek so pas vir julle vertel het , moet vir julle soos die ' blaartjies en blommetjies ' wees wat sê dat God se nuwe wêreld voor die deur is .
42021032	" Luister mooi . Wat Ek nou sê , is spesiaal vir julle bedoel . In julle leeftyd sal hierdie dinge al begin gebeur . Moenie dink dis net praatjies nie .
42021033	Julle dink die hemel en die aarde staan vas , maar Ek sê vir julle dat my woorde nog honderd maal vaster staan .
42021034	" Staan reg vir daardie groot dag . Wees gereed . Moenie julle oorgee aan dronkpartytjies en allerhande vieslike sondes nie . Moet ook nie so besig raak met julle werk dat julle vergeet om te kyk hoe laat dit al op God se horlosie is nie . Dan gaan daardie dag julle heeltemal onkant betrap . Moenie soos baie ander mense op die laaste dag benoud begin rondhardloop omdat julle nie gereed is nie .
42021035	" Ek waarsku julle nou voor die tyd : kry julle lewe in orde . Vandag nog ! Bid elke dag dat die Here julle sal oppas en julle sal help om reg te leef .
42021036	Dan sal julle vol vreugde voor die Seun van die mens gaan staan . "
42021037	In daardie tyd het Jesus elke dag na die tempel toe gegaan om met die mense te praat oor God se nuwe wêreld . In die aande het Hy op die Olyfberg net buitekant Jerusalem gaan slaap .
42021038	'n Groot skare mense het al vroeg elke oggend na die tempel toe gestroom om te hoor wat Hy sê .
42022001	Die paasfees was nou voor die deur . Tydens hierdie fees het die Jode 'n lam geslag en ongesuurde brood geëet . Hulle het dan teruggedink aan hoe God hulle voorvaders daar uit Egipte bevry het .
42022002	Die godsdienstige leiers was baie omgekrap oor alles wat Jesus in die tempel gesê het . Hulle het toe besluit dis genoeg . Jesus moes doodgemaak word . Maar hulle het nie mooi geweet hoe nie , want die skare was in vervoering oor Hom . Toe kry hulle hulp uit 'n onverwagse oord .
42022003	Judas Iskariot , een van Jesus se eie dissipels , het agteraf na hulle toe gekom en vir hulle gesê dat hy hulle sou help om Jesus te vang .
42022004	Die duiwel self het in Judas ingevaar .
42022005	Die godsdienstige leiers was in ekstase oor Judas se aanbod . " Ons sal jou baie goed betaal , " het hulle vir hom gesê .
42022006	Hulle het toe saam 'n plan uitgewerk hoe om Jesus te vang . " Ek sal wag vir die regte oomblik , dan sal ek vir julle 'n teken gee sodat julle Hom kan arresteer , " het Judas vir hulle gesê .
42022007	Die eerste dag van die paasfees waarop die paaslammetjies geslag moes word , het toe aangebreek .
42022008	Jesus het vir Petrus en Johannes geroep en gesê : " Gaan kry asseblief vir ons die paasmaaltyd gereed . Ons moet dit saam vier . "
42022009	" Waar moet ons dan die paasmaaltyd gaan voorberei ? " vra hulle toe vir Hom . " Nie een van ons het dan 'n blyplek hier in Jerusalem nie . "
42022010	" Gaan gou in Jerusalem in , " sê Jesus vir hulle . " Wees op die uitkyk vir 'n man wat 'n emmer water dra .
42022011	Stap saam met hom na sy huis toe en sê vir hom : ' Ons Meester vra : Waar is die kamer waar Ek saam met my dissipels die paasmaaltyd moet kom eet ? '
42022012	" Dan sal daardie man julle na 'n groot kamer op die boonste verdieping van sy huis toe vat waar alles klaar regstaan vir die paasmaaltyd . "
42022013	Petrus en Johannes is toe daar weg en het alles net so aangetref soos Jesus vir hulle gesê het . Hulle het toe gou-gou aan die werk gespring en die paasmaaltyd voorberei .
42022014	Teen sononder het die paasmaaltyd begin . Jesus en al twaalf apostels was daar .
42022015	Hy sê toe vir hulle : " Ai , as julle net weet hoe Ek uitgesien het na hierdie paasmaaltyd saam met julle . Dis my laaste ete saam met julle voordat my swaarkry en lyding begin .
42022016	Ja , Ek sal vir seker nie weer so feesvier voordat God se nuwe wêreld in al sy glorie hier is nie . "
42022017	Toe vat Jesus die beker met die wyn . Nadat Hy vir God daarvoor dankie gesê het , sê Hy : " Neem die wyn en deel dit onder julle almal uit .
42022018	Weet julle , Ek sal eers weer so saam met julle wyn drink wanneer ons daardie nuwe hemelse wyn aan my Vader se tafel drink . "
42022019	Toe vat Jesus die brood , sê vir God daarvoor dankie , breek dit in stukke en gee dit vir sy dissipels . " Vat dit en eet , " sê Hy . " Dit is my liggaam . Dink elke keer aan My as julle saam hierdie brood breek en eet . Onthou dan dat Ek my lewe vir julle opgeoffer het . "
42022020	Toe almal klaar geëet het , vat Jesus weer die beker wyn en sê : " Hierdie beker is die teken en die bewys dat God 'n splinternuwe ooreenkoms met julle maak . My bloed wat binnekort gaan vloei , sal al julle sondes wegwas . Dit sal maak dat julle in 'n nuwe verhouding met God staan .
42022021	" Maar Ek het ook slegte nuus . Een van julle wat hier saam met My aan die tafel sit , gaan My nog in die rug steek .
42022022	God het besluit dat Ek , die Seun van die mens , moet kom ly . Maar daar wag groot probleme op dié een wat gaan maak dat Ek in die hande van my vyande beland . "
42022023	Die dissipels was baie geskok daaroor . Hulle het onderlangs vir mekaar gevra : " Wie van ons sal so 'n verskriklike ding aanvang ? "
42022024	Terwyl hulle nog aan tafel sit , het die dissipels aan die stry geraak oor wie van hulle die belangrikste is .
42022025	Toe sê Jesus vir hulle : " Moenie soos baie mense in magsposisies maak nie . Hulle hou daarvan om oor ander baas te speel . Hulle wil gedurig met groot respek behandel word omdat hulle so belangrik is .
42022026	Maar julle moenie soos hulle wees nie .
42022027	As julle regtig belangrik wil wees , moet julle die minste wees . Dié van julle wat die meeste respek verdien , moet van nou af die heel geringste wees . Behandel ander mense met groot respek , maak nie saak wie hulle is nie . Elkeen van julle wat 'n baie belangrike posisie wil beklee , moet nou dadelik julle moue oprol en begin om ander gelowiges te dien . " Sê My , wie is die belangrikste persoon by 'n feesmaal , die eregaste of die kelners wat hulle bedien ? Ja , natuurlik : die eregaste . Maar kyk net wat Ek kom doen het . Ek wat die heel belangrikste van almal is , het my koningsklere uitgetrek . Ek dien julle almal . Ek het die belangrikste plekke aan julle afgestaan .
42022028	" Julle wat my volgelinge is , is so kosbaar vir My . Julle was bereid om deur dik en dun by My te staan .
42022029	Daarom het Ek 'n wonderlike geskenk vir julle . Ek gaan vir julle elkeen 'n spesiale plek gee daar in die splinternuwe wêreld wat God aan my sorg toevertrou het .
42022030	Daar sal ons almal saam feesvier . Julle sal die eregaste aan my tafel wees en saam met My eet en drink . Ja , julle sal selfs saam met My oor Israel se finale lot besluit . "
42022031	Jesus draai toe na Simon Petrus toe : " Simon ! My liewe Simon , as jy net weet hoe hard die duiwel probeer om julle uit my hand uit te ruk .
42022032	Maar moenie bekommerd wees nie : Ek het spesifiek vir jou gebid ! Ek het God gevra om te sorg dat jy nooit sal ophou glo nie . Nou is jou geloof maar swak , maar een van die dae sal dit anders wees . Glo My ! Wanneer daardie dag aanbreek , moet jy asseblief omsien na al die ander gelowiges . Bemoedig hulle dan en sorg dat hulle geloof ook sterk is . "
42022033	Petrus antwoord toe vinnig : " Here , U moet U nie bekommer nie . My geloof is glad nie so klein nie . Ek sal deur dik en dun by U staan , ook al moet U tronk toe gaan of doodgemaak word . "
42022034	Toe antwoord Jesus hom : " Petrus , moenie so selfversekerd wees nie . Ek sê vir jou , vannag nog sal jy jou rug vir My draai . Nog voor die haan môreoggend kraai , sal jy drie keer maak of jy My nie ken nie . "
42022035	Daarna draai Jesus na die ander dissipels toe en sê vir hulle : " Onthou julle hoe Ek julle 'n ruk gelede uitgestuur het om vir die mense te gaan sê God se nuwe wêreld is hier ? Wel , Ek het toe vir julle gesê om nie 'n beursie vol geld of ekstra klere saam te vat nie . Sê My , het julle toe iets kortgekom ? Het julle een aand honger gaan slaap ? " " Nee ! " het hulle soos een man geantwoord .
42022036	" Maar kyk , vannag is alles anders ! Nou moet julle al julle geld bymekaarmaak . Pak julle klere in . En as julle nie 'n wapen het nie , sorg dat julle een in die hande kry .
42022037	Julle ken mos daardie woorde in die Bybel : ' Hy is soos 'n misdadiger behandel ' ? Wel , Ek gaan dit nou waar laat word . Die tyd is nou hier ! "
42022038	Toe sê die dissipels vir Jesus : " Ons sal doen wat U sê . Ons het darem twee swaarde hier tussen ons as dinge regtig handuit ruk . " " Dis meer as genoeg , " het Jesus geantwoord .
42022039	Toe die ete klaar was , het Jesus opgestaan en oudergewoonte weer na die Olyfberg toe gestap . So ook sy dissipels .
42022040	Daar aangekom , sê Hy vir hulle : " Julle moet ernstig bid dat julle nie in die versoeking beland en teen God sondig nie . "
42022041	Jesus het toe 'n ent van hulle af weggestap , omtrent so ver as wat 'n mens met 'n klip kan gooi .
42022042	Daar het Hy op sy knieë neergeval en begin bid : " My Vader , kan U nie asseblief u planne verander sodat Ek nie meer die pad wat vir My voorlê , hoef te loop nie ? Is daar nie dalk 'n ander uitweg nie ? Maar Ek probeer nie nou self allerhande planne maak nie . Maak U die planne ! Ek val daarby in . "
42022043	Terwyl Jesus nog bid , het 'n engel daar na Hom toe gekom om Hom krag te gee vir alles wat op Hom gewag het .
42022044	Jesus was nou in 'n geweldige stryd gewikkel . Hy het so ernstig gebid dat Hy later papnat van die sweet was . Dit het soos bloeddruppels van Hom afgeloop en op die grond geval .
42022045	Toe Jesus klaar gebid het , het Hy opgestaan en teruggestap na sy dissipels toe . Hulle almal was vas aan die slaap . 'n Paar van hulle het 'n rukkie vantevore met trane in die oë aan die slaap geraak toe hulle sien hoe swaar Jesus kry .
42022046	Hy sê toe vir hulle : " Word wakker ! Dis nie nou die tyd om te lê en slaap nie . Julle moet nou bid dat julle nie voor die sonde swig nie . "
42022047	Jesus se woorde was skaars koud of Judas , een van sy twaalf apostels , daag daar op met 'n groot skare mense kort op sy hakke . Hy stap toe tot by Jesus en soen Hom daar voor almal .
42022048	" Judas , is dit hoe jy nou die Seun van die mens uitverkoop ? Verraai jy My met 'n soen , wat eintlik veronderstel is om te wys hoe lief jy My het ? " het Jesus hom gevra .
42022049	Die ander dissipels was baie geskok toe hulle agterkom dat Judas sy verraaier is . " Here , sê net , dan baklei ons ! Ons sal U beskerm , " sê hulle vir Jesus .
42022050	Voordat Hy kon antwoord , pluk een van die dissipels skielik 'n swaard uit en kap daarmee die regteroor van een van die hoëpriester se werkers af .
42022051	" Stop ! Hou dadelik op ! " het Jesus gou vir hom gesê . Toe raak Hy die werker se oor aan . Dit was dadelik gesond .
42022052	Daarna draai Jesus na al die belangrike godsdienstige leiers en die soldate toe wat opgedaag het om Hom te kom vang : " Vir wat is julle tot die tande toe gewapen ? Is Ek dalk 'n gevaarlike skelm dat julle met al hierdie wapens op My toesak ?
42022053	Dagin en daguit het Ek daar in die tempel vir julle gepreek . Hoekom het julle My nie toe gevang nie ? Hoekom moet julle hier in die middel van die nag op My afkom asof Ek 'n misdadiger is ? Maar , nou ja , dis mos die oomblik waarvoor julle al so lank gewag het . Nou is dit regtig 'n baie donker uur . "
42022054	Die mense het Jesus gevange geneem . Van daar af is hulle met Hom reguit na die hoëpriester se huis toe . Petrus het hulle op 'n veilige afstand gevolg .
42022055	Hy het gesien dat 'n klompie mense 'n vuur daar in die agterplaas gemaak het om hulle warm te hou . Hy het toe tussen hulle gaan sit .
42022056	Een van die vroue wat in die hoëpriester se kombuis werk , het hom dadelik herken . Sy sê vir die ander : " Ek het daardie man al saam met Jesus van Nasaret gesien . Hy is een van sy vriende . "
42022057	Maar Petrus het dit dadelik ontken en gesê : " Vroumens , jy maak 'n groot fout ! Ek en daardie man is glad nie vriende nie . "
42022058	'n Rukkie later het iemand anders ook vir Petrus herken en vir hom gesê : " Maar jy is dan een van die volgelinge van daardie Jesus ! " " Kyk , jy ' s heeltemal laf ! " het Petrus vinnig gereageer .
42022059	'n Uur of wat later het nog iemand vir die ander mense gesê : " Sowaar , daardie man is ook 'n volgeling van daardie man van Nasaret . Luister net na sy aksent . Hulle klomp daar in Galilea sê mos sekere woorde anders as ons hier in Judea . "
42022060	" Hoor hier , ek was nog nooit eens naby Hom nie , " het Petrus geantwoord . Terwyl hy nog praat , het 'n haan iewers in die vroeë oggendure gekraai .
42022061	Jesus het geweet dat Petrus so 'n entjie van Hom af tussen die mense staan . Die Here draai toe om en kyk hom stip in die oë . Toe tref die Here se woorde van vroeër die aand vir Petrus soos 'n voorhamer : " Nog voor die haan môreoggend kraai , sal jy drie keer maak of jy My nie ken nie . "
42022062	Petrus het toe in die donker ingehardloop en bitterlik gehuil .
42022063	Intussen het die spul wat vir Jesus gevang het met Hom gespot en Hom rondgestamp .
42022064	Hulle het Hom geslaan en gesê : " Toe , sê vir ons wat is die man se naam wat jou slaan . Jy is mos so 'n groot profeet ! "
42022065	Hulle het Jesus ook beledig en allerhande godslasterlike dinge teenoor Hom kwytgeraak .
42022066	Die volgende oggend het 'n paar godsdienstige leiers besluit om Jesus voor die Joodse Raad te bring . 'n Noodvergadering van die Joodse Raad waarop al die belangrikste godsdienstige leiers sitting gehad het , is dadelik belê .
42022067	Toe Jesus voor hulle kom , sê hulle vir Hom : " Kyk , moenie met ons speletjies speel nie . Sê reguit vir ons : is jy die Christus , die Een wat deur God na ons toe gestuur is , of nie ? "
42022068	" Wat help dit Ek antwoord julle ? Julle sal My in elk geval nie glo nie , " het Jesus gesê . " En as Ek julle iets vra , sal julle My ook nie antwoord nie .
42022069	Maar kyk , van nou af sal alles begin verander . Julle sal nog die Seun van die mens op die belangrikste plek in die hemel sien sit . Hy sal daar langs God wees aan wie al die mag behoort . "
42022070	" Dink jy regtig jy is die Seun van God ? " " Julle sê Ek is ! "
42022071	Toe het die lede van die Joodse Raad ontplof van woede . " Wat meer het ons nodig ? Nou het ons mos uit sy eie mond gehoor dat hy 'n godslasteraar is . Hy maak asof hy God is . "
42023001	Toe staan al die godsdienstige leiers op en vat Jesus na Pilatus toe . Hy was die Romeinse goewerneur .
42023002	Daar aangekom , het hulle Jesus van 'n kant af beskuldig : " Hierdie man het ons volk op 'n dwaalspoor gebring . Hy is 'n vals boodskapper van God . Boonop stook hy die mense op om nie belasting aan die keiser te betaal nie . Hy vertel links en regs dat hy die Messias is . Hy dink ook hy is die koning , nie die keiser nie . "
42023003	Pilatus vra toe vir Jesus : " Is al hierdie dinge waar ? Dink jy regtig jy is die koning van die Jode ? " " U het dit gesê , " het Jesus geantwoord .
42023004	" Ag nee wat , hy is onskuldig . Hy het niks verkeerds gedoen nie , " het Pilatus vir die godsdienstige leiers en die skare gesê wat om hom saamgedrom het .
42023005	Maar die godsdienstige leiers was glad nie daarvoor te vinde nie . " Nee , hierdie man is baie gevaarlik . Hy stook almal op , van Galilea af tot hier in Jerusalem . "
42023006	Toe Pilatus hoor dat hulle van Galilea praat , vra hy dadelik : " Kom hy dan uit Galilea ? "
42023007	Toe almal ja sê , het Pilatus besluit om Jesus na Herodes Antipas , die heerser oor Galilea , te stuur , want hy was ook in daardie tyd in Jerusalem .
42023008	Toe Jesus by Herodes aankom , was hy bly . " Aha ! Uiteindelik kry ek die man te sien van wie ek so baie gehoor het , " het Herodes gesê . " Nou toe , doen gou vir my die een of ander groot teken . "
42023009	Jesus het egter net daar gestaan sonder om enigiets te sê . Herodes het Hom die een ding na die ander gevra , maar Hy het niks geantwoord nie .
42023010	Die godsdienstige leiers en die kenners van die Skrif wat ook daar was , het hierdie kans benut om Jesus van alles wat sleg is te beskuldig .
42023011	Later was Herodes baie vies dat Jesus hom ignoreer . Hy en sy soldate het Hom sleggesê en rondgestamp . Toe het hulle vir Jesus deftige klere aangetrek . " Jy wil mos so graag 'n koning wees . Gaan wys nou vir Pilatus hoe lyk jy met jou koningsklere , " het Herodes spottend vir Jesus gesê en Hom teruggestuur .
42023012	Terloops , op daardie dag het Pilatus en Herodes die strydbyl begrawe en goeie vriende geword .
42023013	Kort daarna het Pilatus al die belangrikste godsdienstige leiers van die Jode na hom toe ontbied . Hy sê toe vir hulle :
42023014	" Kyk , julle het vir my kom sê dat hierdie Jesus 'n moeilikheidmaker is wat julle mense opstook . Ek het mooi na al die feite gekyk en agtergekom dat dit nie waar is nie . Hierdie man is onskuldig .
42023015	As julle my nie wil glo nie , gaan vra dan vir Herodes . Hy het ook vir Jesus ondervra . Herodes het my laat weet dat hierdie man niks gedoen het wat die doodstraf verdien nie .
42023016	So , kom ek sê vir julle wat ek gaan doen : ek sal dat die soldate hom 'n ordentlike drag slae gee . Maar daarna laat ek hom los . "
42023017	Pilatus se voorstel het glad nie byval gevind by die skare nie .
42023018	Hulle het hard begin skree : " Weg met daardie man ! Laat Barabbas los ! "
42023019	Barabbas was in die tronk omdat hy vroeër in Jerusalem aan 'n opstand teen die Romeine deelgeneem het . Boonop was hy ook 'n moordenaar .
42023020	Pilatus wou dit nie doen nie . Daarom het hy weer probeer om die skare te oortuig dat Jesus losgelaat moes word .
42023021	Maar hulle het hom doodgeskree : " Kruis toe met Jesus ! Kruis toe met Jesus ! "
42023022	Toe maak Pilatus die skare 'n derde keer stil en vra vir hulle : " Sê my , wat het hierdie man gedoen wat so verskriklik is dat julle hom wil dood hê ? Ek sal dat my soldate hom 'n goeie drag slae gee . Daarna sal ek hom loslaat . "
42023023	Maar die skare wou nie kopgee nie . Hulle het net al harder geskree dat Jesus gekruisig moes word .
42023024	Uiteindelik het Pilatus ingegee : " Nou goed dan , laat hom maar gekruisig word ! "
42023025	Pilatus het toe vir Barabbas losgelaat wat in die tronk was omdat hy 'n terroris en 'n moordenaar was . En vir Jesus het hy in die hande van die soldate en die mense oorgegee . Nou het die bloeddorstige skare eindelik hulle sin gekry .
42023026	Daarna het die soldate Jesus weggevat na die plek buitekant die stad waar die mense gewoonlik gekruisig is . Langs die pad sien hulle toe 'n man wat uit die veld nader gestap kom om te kyk wat aan die gang was . Sy naam was Simon . Hy was afkomstig uit Sirene in Afrika . Die soldate tel toe Jesus se kruis op sy rug en sê : " Toe , dra hierdie man se kruis ! Stap agter hom aan tot daar waar hy gekruisig moet word . "
42023027	'n Groot skare het ook agter Jesus aangestap . Baie vroue het hardop gehuil .
42023028	Toe draai Jesus om en sê vir hulle : " Moenie oor My huil nie . Huil liewer oor julle stad . Want vir julle en julle kinders gaan dit bitter swaar wees hier .
42023029	Daar sal tye kom dat die mense sal sê : ' Hoe gelukkig is daardie vroue wat nie kon kinders hê nie . '
42023030	Hulle sal dan die berge smeek : ' Steek ons weg ! Gee vir ons 'n plek waar ons veilig is teen ons vyande ! ' En vir die heuwels : ' Maak ons toe sodat hulle ons nie kan raaksien nie ! '
42023031	Kyk , as Jerusalem se mense bereid is om My dood te maak , moet hulle niks goeds te wagte wees nie . Jerusalem is soos 'n klomp dooie takke wat op 'n hoop lê . Al wat nog oorbly , is dat hulle aan die brand gesteek moet word . "
42023032	Jesus is nie alleen gekruisig nie .
42023033	Twee terroriste is ook saam met Hom daar op Golgota , " die Plek van die Kopbeen " , gekruisig . Hulle kruise is aan weerskante van Syne in die grond ingeplant .
42023034	Daar aan die kruis het Jesus hardop vir God gesê : " My Vader , vergeef hierdie mense . Hulle weet glad nie waarmee hulle nou besig is nie . " Maar die soldate het hulle nie aan Hom gesteur nie . Hulle was te besig om sy klere onder mekaar te verdeel deur lootjies te trek .
42023035	Baie mense het na Golgota gestroom om te sien hoe Jesus gekruisig word . Party van hulle het allerhande lelike dinge vir Hom gesê . Die godsdienstige leiers het ook saam gespot : " Ons het van vroeg tot laat gehoor hoe hy ander mense red . Nou is hy self in die moeilikheid . Laat hy homself dan nou red as hy die Gestuurde van God is ! Laat ons sien of God regtig aan sy kant is soos hy sê . "
42023036	Die soldate het lustig aan hierdie spottery deelgeneem deur 'n lap vol asyn in Jesus se mond te druk .
42023037	" Hier hang die koning van die Jode , " het hulle laggend uitgeroep . " Toe , wys ons hoe sterk jy is . Trek al daardie spykers uit jou uit en klim van die kruis af ! "
42023038	Bokant Jesus se kop was 'n nota vasgesit : " Hierdie man is die koning van die Jode . "
42023039	Later het een van die terroriste wat saam met Jesus gekruisig is ook met Hom begin spot : " Nou toe , waarvoor wag jy ? As jy regtig die Messias is , kry ons hier af ! "
42023040	Die man aan die ander kruis het hom egter gou stilgemaak . " Het jy g 'n respek vir God nie ? Jy staan nou onder sy oordeel !
42023041	Ons twee verdien om hier te hang , want ons is misdadigers . Maar hierdie Man het net mooi niks verkeerds gedoen nie . "
42023042	Toe kyk hierdie man na Jesus toe en sê : " Ag , Here , sal U asseblief aan my dink wanneer U daar in God se woonplek aankom ? "
42023043	" Ek het baie goeie nuus vir jou , " het Jesus dadelik geantwoord . " Jy gaan nie meer na die doderyk toe nie . Nee , jy gaan saam met My na die paradys toe . Vandag nog sal jy jou oë daar oopmaak . "
42023044	Toe , skielik , word alles pikdonker . Van twaalfuur af tot drie-uur daardie
42023045	Vrydagmiddag , toe die son op sy helderste moes skyn , was die hele gebied donker . Boonop het die swaar gordyn wat die allerheiligste deel van die tempel van die ander vertrekke afgeskei het , ook middeldeur geskeur .
42023046	Toe roep Jesus skielik baie hard uit : " My Vader , Ek is besig om te sterf . Ontvang My asseblief daar by U ! " Daarna het Hy sy laaste asem uitgeblaas en gesterf .
42023047	Toe die Romeinse offisier wat daar by die kruis aan diens was dit hoor , het hy vir God gesê : " Hierdie man was regtig onskuldig . Hy het die hele tyd net gedoen wat U sê ! "
42023048	Die skare daar om die kruis het dadelik hulle koppe laat sak en op hulle bors geslaan as teken van hartseer .
42023049	'n Klompie van Jesus se getroue volgelinge het ook daar eenkant gestaan en alles aanskou . Onder hulle was die groepie vroue wat oral in Galilea agter Jesus aangekom het .
42023050	Toe Josef van Arimatea sien Jesus is dood , het hy vir Pilatus gaan vra of hy sy liggaam kon neem om begrawe te word .
42023051	Josef was 'n lid van die Joodse Raad en 'n goeie en godvresende man . Hy het nie saamgestem met die manier waarop die Joodse Raad Jesus veroordeel en laat doodmaak het nie . Want hy het geglo dat God se nuwe wêreld sou kom soos Jesus gesê het .
42023052	
42023053	Nadat Josef Jesus se liggaam van die kruis afgehaal het , het hy dit in skoon linnedoeke toegedraai en dit in 'n graf gaan begrawe wat aan hom behoort het . Dit was 'n nuwe graf wat in die rots uitgekap was .
42023054	Hy het gesorg dat Jesus se liggaam begrawe was voordat die sabbatdag aangebreek het .
42023055	Die vroue wat uit Galilea saam met Jesus na Jerusalem toe gekom het , was ook by toe Josef Jesus se liggaam begrawe het . Hulle het alles aanskou .
42023056	Daarna het hulle teruggegaan na die plek waar hulle gebly het . Hulle het gou al hulle kosbare salf en speserye bymekaargesit om Jesus se liggaam te gaan salf wanneer die sabbat verby was .
42024001	Vroeg die Sondagoggend is die Galilese vroue na Jesus se graf toe met al die speserye wat hulle bymekaargesit het . Maar toe hulle daar aankom , wag daar 'n groot skok op hulle :
42024002	die groot klip wat die graf verseël het , was weggerol en
42024003	binne was daar geen teken van Jesus se liggaam nie .
42024004	Terwyl die vroue nog staan en wonder wat aan die gang was , kom staan twee mans met helder , blink klere skielik by hulle .
42024005	Die vroue het groot geskrik , want hulle het besef dit is engele . Hulle het dadelik hulle koppe uit eerbied laat sak .
42024006	Toe vra die mans vir hulle : " Waarom kom soek julle die Lewende hier in 'n graf ? Dis tog net 'n plek vir die dooies .
42024007	" Onthou julle nog wat Jesus daar in Galilea vir julle gesê het : ' Die Seun van die mens moet nog in die hande van 'n spul goddelose mense beland . Dan sal hulle Hom kruisig . Maar op die derde dag sal Hy weer lewendig word ' ? "
42024008	" Ja , ons onthou ! " het die vroue opgewonde geantwoord .
42024009	Die vroue het daar en dan omgedraai en vinnig teruggegaan na die ander volgelinge van Jesus toe . Daar aangekom , het hulle vir die elf apostels en vir die ander mense vertel wat hulle gesien het .
42024010	Terloops , die vroue wat eerste daar by die graf was , se name was Maria Magdalena en Johanna en Maria , die ma van Jakobus . Daar was ook 'n paar ander vroue by hulle . Hulle was baie opgewonde oor wat met hulle gebeur het .
42024011	Maar die apostels het hulle skepties gesit en aankyk . Hulle het nie 'n woord daarvan geglo nie .
42024013	Twee van Jesus se volgelinge het op daardie Sondag besluit om terug te gaan na die dorp waar hulle gebly het . Hulle dorp se naam was Emmaus , so twaalf kilometer buite Jerusalem .
42024014	Hulle twee was ernstig aan die gesels oor die gebeure van die afgelope naweek .
42024015	Terwyl hulle met swaar harte geloop en praat het , het Jesus by hulle aangesluit en saam met hulle verder gestap .
42024016	Maar hulle het Hom nie herken nie .
42024017	" Wat loop julle so ernstig en praat ? En hoekom lyk julle so hartseer ? " vra Jesus hulle .
42024018	Kleopas , een van die twee , sê toe vir Hom : " Wat ? Ek kan nie glo jy vra so iets nie . Jy kom dan nou uit Jerusalem uit . Het jy nie gehoor wat die afgelope naweek daar gebeur het nie ? "
42024019	" Wat ? " vra Jesus toe . " Wel , Jesus van Nasaret , daardie groot Boodskapper van God , is Vrydag daar doodgemaak . Hy het groot wonderwerke gedoen en met gesag oor God se nuwe wêreld gepraat .
42024020	Maar toe het die spul godsdienstige leiers van ons volk Hom gevang . Daarna is Hy skuldig bevind en gekruisig .
42024021	Ons het so gehoop dat Jesus regtig die groot Verlosser van Israel sou wees . Hy het dan vir almal gesê dat Hy ons kom verlos . Maar Hy was verkeerd , want Hy is nou dood en begrawe . Ja , vandag is Hy al drie dae dood .
42024022	" O ja , ons het ook nog ander nuus gehoor wat ons baie omgekrap het . 'n Klompie vroue wat saam met ons vir Jesus gevolg het , was vanoggend vroeg daar by sy graf . Maar sy liggaam was skoonveld .
42024023	Hulle kom vertel toe vir ons dat engele daar na hulle toe gekom en vir hulle gesê het Jesus leef weer .
42024024	'n Paar ander mense het toe vinnig na die graf toe gegaan en dit leeg gekry . Jesus se liggaam was nie meer daar nie . "
42024025	Jesus sê toe vir hulle : " Ek kan nie glo julle geloof is so klein nie . Hoekom glo julle nie wat God se boodskappers in die Bybel sê nie ?
42024026	Weet julle nie dat die Messias , God se Gestuurde , eers moes kom ly voordat Hy na sy hemelse woning teruggaan nie ? "
42024027	Toe het Jesus stap vir stap vir hulle verduidelik wat Moses en al die ander profete in die Bybel oor Hom geskryf het .
42024028	Later het hulle by Emmaus aangekom . Toe Jesus sê dat Hy nog verder moet stap , het die twee dadelik gesê :
42024029	" Nee , wag ! Kom bly asseblief vanaand by ons oor . Dis netnou donker . " Jesus het ingestem en saam met hulle na hulle huis toe geloop .
42024030	'n Rukkie later , toe die aandete klaar was , het hulle by die tafel gaan aansit . Jesus vat toe die brood , sê vir God daarvoor dankie en deel dit aan hulle uit .
42024031	Toe gaan die twee se oë skielik oop . Hulle het Jesus herken . Maar voordat hulle nog iets kon sê , het Hy verdwyn .
42024032	" Dis waar ! " het hulle bly vir mekaar gesê . " Ons moes dit eintlik al besef het toe Hy netnou so oortuigend uit die Bybel met ons gepraat het . Toe Hy vir ons gewys het wat regtig daar staan , het ons harte omtrent opgewonde geklop ! "
42024033	Dadelik het die twee opgestaan en vinnig in die donker teruggestap Jerusalem toe . Toe hulle daar aankom , is hulle direk na die plek toe waar die elf apostels en die ander volgelinge van Jesus was . Maar voordat die twee 'n woord kon uitkry , sê die apostels en die ander vir hulle :
42024034	" Ons het goeie nuus vir julle . Jesus leef ! Hy het aan Simon Petrus verskyn ! "
42024035	" Ons het net sulke goeie nuus vir julle , " sê die twee . Hulle vertel toe hoe Jesus saam met hulle kom stap het en hoe hulle Hom herken het toe Hy die brood daar in hulle huis gebreek het .
42024036	Terwyl almal nog opgewonde praat oor wat met Petrus en die twee mans uit Emmaus gebeur het , staan Jesus skielik daar by hulle . " Vrede vir julle , " het Hy vir hulle gesê .
42024037	Maar die arme klomp het hulle boeglam geskrik . Hulle het gedink dis 'n spook .
42024038	Jesus vra toe vir hulle : " Hoekom is julle so bang ? Vir wat is julle geloof so klein ? Kom staan 'n bietjie nader .
42024039	Kyk mooi na my hande en na my voete . Sien julle die spykermerke ? Dit is Ek , Jesus ! Toe , kom vat aan My . Voel my arms en bene . Is julle nou oortuig dat Ek nie 'n spook is nie ? 'n Mens kan tog nie aan 'n spook vat nie . Dit het nie vleis en bene nie . "
42024040	Terwyl Jesus praat , het Hy sy hande en sy voete vir die apostels gewys sodat hulle aan Hom kon vat en kon sien dat dit regtig Hy was . Party van hulle het rondgespring van blydskap terwyl ander Hom net oopmond aangestaar het .
42024041	Terwyl hulle so verbaas daar rondstaan en nie mooi weet of hulle moet glo wat hulle nou sien nie , sê Jesus vir hulle : " Het julle nie vir My iets om te eet nie ? "
42024042	" Ja , natuurlik , " het hulle geantwoord en dadelik vir Hom gebakte vis voorgesit .
42024043	Hy het dit daar voor hulle oë opgeëet .
42024044	Daarna sê Jesus vir die apostels : " Onthou julle dat Ek vroeër vir julle gesê het dat alles wat die Bybel oor My sê binnekort waar sou word ? Wel , elke uitspraak oor My in die wet van Moses , en ook in die profete en die psalms , het nou waar geword . "
42024045	Toe het Jesus gesorg dat hulle meteens verstaan wat die Bybel sê .
42024046	" Sien julle nou dat die Bybel sê dat die Messias moes kom ly en dat Hy op die derde dag weer uit die dood sou opstaan ?
42024047	Wel , van nou af gaan julle hierdie goeie nuus wêreldwyd oorvertel ; van hier in Jerusalem af tot aan die uithoeke van die wêreld . Julle moet vir ander mense sê om hulle sondes te laat staan en dat hulle hulle tot God moet bekeer . Sê vir hulle dat al hulle sondes vergewe word wanneer hulle in My glo .
42024048	Julle het alles wat met My gebeur het self aanskou . Gaan vertel dit aan ander mense .
42024049	" My Vader het ook nog 'n baie groot Geskenk vir julle . Ek gaan hierdie Geskenk binnekort na julle toe stuur . Wag nog net so 'n klein rukkie hier in Jerusalem . Een van die dae gaan julle met baie groot krag direk uit die hemel toegerus word . "
42024050	'n Rukkie later het Jesus sy apostels na Betanië toe gevat . Daar het Hy sy hande oor hulle uitgestrek en God se seën oor hulle afgebid .
42024051	Terwyl Hy nog besig was om hulle te seën , het Hy na die hemel toe vertrek .
42024052	Die apostels het op hulle knieë neergeval en Jesus aanbid terwyl Hy van hulle af weggegaan het . Daarna het hulle na Jerusalem toe teruggestap .
42024053	Hulle was baie opgewonde oor alles wat hulle gesien en beleef het . In Jerusalem het hulle elke dag na die tempel toe gegaan om God te dien en te eer .
43001001	Die Woord , deur wie ons God leer ken , was reg aan die begin reeds daar . Die Woord was by God en die Woord was God .
43001002	Voor enigiets nog gemaak was , was Jesus al by God . Hy het alles in die skepping gemaak . Niks het op 'n ander manier ontstaan nie .
43001003	Hy het alles gemaak .
43001004	Jesus het ook lewe aan die skepping gegee . Omdat Jesus mense lewe gegee het , kon hulle die regte besluite neem , soos iemand wat 'n lig het om in die donker mee te loop .
43001005	Mense wat reg lewe , het soos 'n helder lig in die donker , sondige wêreld ingeskyn . Hierdie donker wêreld wou niks met hulle te doen hê nie , maar kon hulle ook nie keer nie .
43001006	Johannes het ook op die toneel verskyn . God het hom gestuur om vir almal te kom vertel van Jesus wat soos 'n helder lig in die donker kom skyn het .
43001007	Sy sterk boodskap oor die Lig moes mense oortuig om in die Lig te glo .
43001008	Hy self was nie die Lig nie . Hy het maar net aan die mense kom vertel waar om die Lig te kry .
43001009	Jesus , die ware , Goddelike Lig , was op pad na die wêreld toe . Hierdie Lig se strale sou op die mense in hierdie wêreld val .
43001010	Daar onder die gewone mense van hierdie wêreld sou die Lig kom skyn . Hy self het mos die wêreld gemaak .
43001011	Eienaardig genoeg het die mense van die wêreld Hom nie herken toe Hy gekom het nie . Om die waarheid te sê , Hy het onder sy eie mense beweeg en opgetree , maar hulle het Hom selfs nie erken nie en wou nie glo wie Hy regtig is nie .
43001012	Daar was egter uitsonderings . Daar was mense wat Hom met oop arms ontvang het . Hulle het Hom en dit waarvoor Hy staan ten volle in geloof aanvaar . Omdat hulle so op Hom vertrou , het Jesus alles vir hulle gedoen wat nodig was om God se kinders te word .
43001013	God self het daarvoor gesorg dat hulle as sy kinders gebore word . En dit is iets heeltemal anders as om die kind van 'n gewone aardse pa te wees wat bloot besluit het dat hy 'n kind wil hê .
43001014	Jesus het toe as mens aarde toe gekom . 'n Mens kan sê Hy het onder ons kom huis opsit . Ons het gesien hoe belangrik en wonderlik Hy is . Net die unieke Seun van die Vader is so groot en belangrik . Hy was soos 'n fontein van die goeie dinge wat God vir ons so onverdiend wil gee . By Hom kon ons ontdek wat regtig waar en eg is .
43001015	Daarom vertel Johannes dit vir almal wat hy kan : " Jesus is die Een van wie ek gepraat het . Hy verskyn wel na my op die toneel , maar Hy is baie belangriker as ek . Voor ek nog gebore was , het Hy alreeds bestaan . "
43001016	Hy het 'n oorvloed van geskenke van God af wat Hy vir ons wil gee . Daar is geen keer aan al die goeie dinge wat God vir ons gee nie , al verdien ons dit nie .
43001017	God het die wet deur Moses gegee . Jesus het egter vir ons die wonderlike goedheid van God af gebring . By Hom kon ons leer wat die waarheid is .
43001018	Niemand het God nog ooit gesien nie . Die unieke Seun , self God , is baie naby aan sy Vader . Daarom kan Hy ons vertel wie sy Vader is . Hy kan ons leer wat ons van God moet weet .
43001019	Die Jode uit Jerusalem het 'n afvaardiging priesters en Leviete wat in die tempel gewerk het na Johannes toe gestuur . Hulle moes kom uitvind wie Johannes presies was . Daar gekom , vra hulle hom : " Wie is jy ? "
43001020	Johannes het met groot sekerheid en oortuiging gereageer . " Ek is nie die Messias nie , " het hy openlik en beslis gesê .
43001021	So het die ondervraging aangegaan : " Wie is jy ? Is jy dalk Elia wat teruggekom het ? " " Nee ! Ek is nie ! " " Is jy die spesiale boodskapper van God wat sou kom ? " " Nee . "
43001022	Ten einde raad sê die afvaardiging toe maar vir hom : " Asseblief tog , sê vir ons wie jy is . Ons kan nie sonder 'n antwoord teruggaan na die mense toe wat ons gestuur het nie . As jy nou self voor hulle kon staan en vir hulle moes sê wie jy is , wat sou jy gesê het ? "
43001023	" Ek gaan julle antwoord met die woorde van die profeet Jesaja , " sê Johannes toe . " Ek is 'n boodskapper wat in hierdie droë en onherbergsame plek uitroep : ' Maak 'n pad gelyk en reguit vir die Here , want Hy is aan die kom . ' "
43001024	Die ondervraers het aan die godsdienstige party van die Fariseërs behoort .
43001025	Hierop het hulle Johannes onder kruisverhoor geneem . " Jy sê jy is nie die Messias nie . Jy sê jy is ook nie Elia of die verwagte boodskapper van God nie . Nou waarom doop jy dan soveel mense asof jy die een of ander belangrike godsdienstige persoon is ? "
43001026	" Ek doop met water , " sê Johannes toe , " maar daar tussen julle in die skare staan Iemand anders . Julle weet nog net nie van Hom nie .
43001027	Nee , Hy gaan eers ná my op die toneel verskyn . Maar Hy is so belangrik in vergelyking met my dat ek nie eens soos 'n slaaf werd is om sy skoenrieme los te maak nie . "
43001028	Die mense het in Betanië , oorkant die Jordaan , met Johannes gaan praat omdat hy die mense daar gedoop het .
43001029	Die volgende dag het dit toe gebeur . Jesus het na Johannes toe gekom . " Kyk mooi ! Daar is die Offerlam van God ! " het Johannes uitgeroep . " Hy gaan die mag van die sonde in die wêreld finaal breek .
43001030	Dit is van Hom wat ek gepraat het . Ek het mos gesê dat daar Iemand ná my gaan kom , maar dat Hy baie belangriker is as ek . Immers , voor ek nog gebore was , was Hy al daar . Julle het gevra hoekom ek doop .
43001031	Wel , ek self het nie eens mooi geweet wie Hy presies is nie . Daarom doop ek met water , want so sal God se mense Hom kan herken . "
43001032	Dit is nie al wat Johannes te sê gehad het nie , maar hy het met oortuiging die volgende vertel : " Die Gees het voor my oë soos 'n duif uit die hemel afgekom en op Jesus neergesak en op Hom gebly .
43001033	Wel , soos ek gesê het , ek self het nie eens geweet wie hierdie belangrike Persoon sou wees nie . God wat my gestuur het om met water te doop , het egter vir my gesê : ' Dit is jou teken : die Gees sal voor jou oë neersak op die Een wat mense met die Heilige Gees gaan doop . '
43001034	Presies so het dit gebeur . Daarom sal ek voor enige hof getuig : hierdie man , ja Hy , is die Seun van God ! "
43001035	Die volgende dag was Johannes weer op sy pos . Twee van sy volgelinge was saam met hom daar .
43001036	Jesus stap toe daar verby . Johannes het Hom gesien en gesê : " Kyk mooi ! Hy is die Offerlam van God ! "
43001037	Die twee volgelinge van Johannes het hom dit hoor sê en is agter Jesus aan .
43001038	Jesus kyk toe om . " Wie soek julle ? " vra Hy vir hulle . " Rabbi , waar bly U ? " vra hulle . ( Terloops , " rabbi " beteken " onderwyser " . )
43001039	" Kom saam en kom kyk , " nooi Jesus hulle toe uit . So het dit gekom dat hulle saam is om te gaan kyk waar Hy bly . Dit was egter al laatmiddag en die son het begin water trek , met die gevolg dat die twee kuiergaste toe sommer die nag daar oorgebly het .
43001040	Een van die twee wat op Johannes se getuienis agter Jesus aan is , was Andreas .
43001041	Hy het daar en dan vir Simon , dit is sy broer , gaan soek .
43001042	Toe hy hom kry , sê hy vir hom : " Ons het die Messias gekry . " ( Die Griekse woord vir " Messias " is " Christus " . ) Simon is toe agter Andreas aan na Jesus toe . Daar gekom , sien Jesus vir Simon en sê : " Jy is Simon uit die familie van Johannes . Hier tussen ons sal jy Sefas wees . " ( " Sefas " is 'n ander woord vir " Petrus " . )
43001043	Die volgende dag was Jesus van plan om na Galilea toe te gaan . Hy loop toe vir Filippus raak . " Kom saam met My , " nooi Jesus hom uit .
43001044	Filippus het uit Betsaida gekom waar Andreas en Petrus ook gebly het .
43001045	Die nuus oor Jesus het vinnig versprei . Filippus het vir Natanael gekry en hom weer vertel : " Ons het die Een gekry oor wie Moses geskryf het . Jy weet mos , dit is die Een oor wie die profete ook so geskryf het . Dit is Jesus , die seun van Josef wat in Nasaret bly . "
43001046	" Jy speel seker . Kan daar uit Nasaret enigiets kom wat die moeite werd is ? " was Natanael se reaksie . " Kom kyk self , " het Filippus egter volgehou .
43001047	Terwyl Natanael nog in Jesus se rigting op pad was , het Jesus al gesê : " Kyk , hier is 'n ware , egte Israeliet . Hy is eerlik en opreg . Hy het glad niks om weg te steek nie . "
43001048	" Van waar af ken U my dan ? " vra Natanael . " Jy was nog daar onder 'n vyeboom toe het Ek jou al raakgesien , nog voordat Filippus met jou gepraat het . "
43001049	" Rabbi , U is die Seun van God ! U is die Koning van Israel ! " het dit oor Natanael se lippe gerol .
43001050	Jesus sê toe vir hom : " Jy glo en vertrou My omdat Ek maar net vir jou gesê het dat Ek jou onder die vyeboom gesien het . Eintlik het jy nog niks gesien nie ! Wag maar , daar kom nog baie groter ervarings as dit .
43001051	" Luister nou mooi na wat Ek sê : Julle sal God se woonplek in die hemel sien oopgaan . Voor julle oë sal die engele van God van die Seun van die mens af opgaan daarheen en dan terugkom na Hom toe . "
43002001	Die volgende dag is Jesus en sy volgelinge na 'n troue toe . Die troue was in Kana . Kana lê in die provinsie Galilea . Jesus se ma was ook daar .
43002002	
43002003	Die wyn raak toe op . Jesus se ma gaan sê dit toe vir Hom .
43002004	Jesus antwoord haar : " Wat het dit eintlik met My te doen ? Dit is nie my groot oomblik nie , nog nie . "
43002005	Sy ma vra die helpers toe : " Doen asseblief wat Hy vir julle sê . "
43002006	Daar eenkant het ses klipkanne gestaan . Elkeen het sowat 90 liter water gehou . Die Jode het die water gebruik om hulleself godsdienstig te reinig .
43002007	Jesus sê toe vir die helpers : " Maak daardie kanne vol water . " Die helpers het die kanne tot heel bo vol gemaak .
43002008	" Skep nou 'n beker daarvan en vat dit vir die seremoniemeester . " Die helpers maak toe soos Jesus gevra het . Daardie water het wyn geword en die helpers het dit besef . Die seremoniemeester het egter niks daarvan geweet nie .
43002009	Toe die seremoniemeester daarvan proe , roep hy die bruidegom :
43002010	" Vir wat het jy die goeie wyn tot nou toe gebêre ? Jy weet mos ons gee eers die goeie wyn vir die mense en daarna die swakker wyn . "
43002011	Dit was die eerste teken wat Jesus gedoen het , daar in Kana in Galilea . So het sy grootheid en belangrikheid duidelik geword . En sy dissipels het in Hom geglo .
43002012	Daarna het Jesus saam met sy ma , broers en volgelinge 'n rukkie in Kapernaum gaan bly .
43002013	Jesus is toe Jerusalem toe vir die paasfees wat net om die draai was . Die Jode het hierdie fees elke lente gevier . Daar aangekom , is Jesus reguit tempel toe .
43002014	Op die plein wat aan die tempelgebou grens , was dit die ene bedrywigheid . Die plek was vol handelaars wat beeste , skape en duiwe aan die mense verkoop het om as offers te gebruik . Oral het tafels gestaan waar 'n mens vreemde geld kon omruil vir geld wat vir tempelbelasting gebruik kon word .
43002015	Jesus maak toe 'n sweep uit toue en jaag die hele spul uit die tempelplein uit , skape en beeste inkluis . Ook die mense wat met die geld gewerk het , het deurgeloop . Jesus het hulle tafels omgegooi en hulle geld die wêreld vol gestrooi .
43002016	Vir die duiweverkopers het Hy gesê : " Vat hierdie goed weg ! Hoe durf julle my Vader se huis in 'n mark verander ! "
43002017	Skielik onthou sy volgelinge wat daar geskrywe staan : " Liefde en ywer vir u huis brand in my soos 'n verterende vuur . "
43002018	Die Jode kap toe terug : " Wie of wat gee jou die reg om hierdie dinge aan te vang ? Kan jy enigiets buitengewoons doen om te bewys dat God jou die reg gee om dit te doen ? "
43002019	" Wel , " sê Jesus vir hulle , " breek die laaste klip van hierdie tempel af en in net drie dae sal Ek dit weer opbou . "
43002020	" Wat ! Dit het 46 jaar se harde werk gekos om hierdie tempel te bou ! En jy wil dit sommer in drie dae doen ! " sê die Jode dadelik .
43002021	Jesus het egter met " hierdie tempel " na sy eie liggaam verwys .
43002022	Toe Hy later uit die dood opgewek is , het sy volgelinge hierdie woorde van Hom baie goed onthou . Hulle het besef dat wat Hy gesê het , waar is , soos hulle ook geglo het wat in die Skrif geskryf staan .
43002023	Jesus was vir die paasfees in Jerusalem . Baie mense het daar die wonderlike dinge gesien wat Hy gedoen het . Hulle het besef dat hierdie dinge tekens is van iets baie groters . Daarom het hulle in Jesus begin glo .
43002024	Jesus het egter geweet hoe onbetroubaar mense is . Niemand hoef dit vir Hom te vertel het nie . Daarom het Hy hulle nie sommer vertrou nie .
43002025	
43003001	Een nag het Nikodemus Jesus kom opsoek . Hy was 'n belangrike leier in die Joodse gemeenskap en 'n lid van die party van die Fariseërs .
43003002	Hy knoop toe met Jesus 'n gesprek aan : " Meneer , ons is oortuig daarvan dat God u gebruik om ander mense te leer . Weet u waarom sê ek so ? As God iemand nie bystaan nie , sal hy eenvoudig nie die dinge kan doen wat u regkry nie . "
43003003	Jesus antwoord hom toe : " Weet jy , Ek wil nou vir jou iets belangriks sê . As iemand nie nog 'n keer gebore word nie , sal hy sowaar nie deel word van die ryk waar God Koning is nie . "
43003004	" Hoe is dit moontlik om as jy al groot en oud is , nog 'n keer gebore te word ? " vra Nikodemus Hom . " 'n Mens kan mos nie 'n tweede maal in jou ma terugklim om weer 'n keer gebore te word nie . "
43003005	" Luister baie mooi wat Ek vir jou sê , " kom dit van Jesus . " Die pad na die ryk waar God Koning is , is toe vir elkeen wat nie gebore word uit lewende water en die Heilige Gees nie .
43003006	Immers , 'n kind wat uit 'n mens gebore word , is maar net 'n mens . Wie egter uit die Gees gebore word , begin geestelik lewe .
43003007	" Daarom moet jy nie vol allerhande vraagtekens wees oor my woorde dat julle nog 'n keer gebore moet word nie . Leer uit die natuur .
43003008	Hoewel jy die wind hoor waai , kan jy dit tog nie beheer of stuur nie . Dit waai waar dit wil . Jy weet nie eens presies waar dit vandaan kom of waarheen dit uiteindelik waai nie . Maar nogtans waai dit . Presies dit is waar van die manier waarop die Gees werk . Elke persoon wat uit die Gees gebore word , ervaar dit ook so . "
43003009	" Hoe op aarde kan dit wees ? " vra Nikodemus .
43003010	Jesus gaan toe voort : " Hoe is dit moontlik dat jy nie hierdie dinge verstaan nie ? Jy is dan self 'n onderwyser wat die Israeliete oor godsdienstige dinge touwys moet maak . "
43003011	" Luister baie mooi . Ons praat nie oor dinge wat vir ons vreemd of onbekend is of waarvan ons niks weet nie . Nee , wanneer ons nou met soveel sekerheid hieroor praat , is dit omdat ons dit self gesien het . Nogtans aanvaar julle nie wat Ek vir julle sê nie .
43003012	Nou ja , as julle nie wil luister wanneer Ek praat oor dinge wat hier onder ons gebeur nie , hoe sal julle My dan nog glo wanneer Ek vir julle van die dieper geestelike dinge vertel ?
43003013	" Immers , daar is niemand wat al opgevaar het die hemel in nie , behalwe Een . Dit is juis Hy wat uit die hemel afgekom het : die Seun van die mens .
43003014	Soos Moses destyds in die woestyn die slang hoog bo-op 'n houtpaal gesit het , so moet die Seun van die mens ook hoog teen 'n kruis opgelig word ,
43003015	sodat elkeen wat Hom gelowig aanvaar en vertrou , vir ewig en altyd kan leef .
43003016	" God het bewys hoe lief Hy die wêreld het . Hy het sy unieke Seun na die wêreld toe gestuur sodat elkeen wat in hierdie Seun glo , nie verlore sal gaan nie , maar vir altyd saam met God kan leef .
43003017	God het nie die Seun na hierdie wêreld toe gestuur om net vir almal te kom sê hoe sleg hulle is nie . Nee , Hy het Hom gestuur sodat mense wat sleg was weer by God kon uitkom .
43003018	Dit is soos 'n hofsaak . Elkeen wat dus in geloof vir Hom ' ja ' sê , is deur God vrygespreek . Aan die ander kant weerklink die oordeelswoorde nou reeds oor dié wat die Seun nie gelowig aanvaar nie : ' Julle is skuldig , want julle draai julle rug vir die unieke Seun van God ! '
43003019	" Hoe die dinge in die hofsaak werk , kan so verduidelik word : Jesus het as die Goddelike Lig in hierdie wêreld kom skyn . Die mense het egter meer daarvan gehou om in die donker te leef as in die lig . En daar was 'n goeie rede voor : hulle dade en optrede was net 'n onheilige en slegte gekonkel . Daarom doen hulle die dinge in die donker , want hulle is bang dat almal gaan sien hoe sleg hulle dade regtig is .
43003020	Daarom hou mense wat sulke slegte dinge doen , niks van die lig nie en hardloop daarvoor weg .
43003021	As dit wat iemand doen , egter goed en sinvol is soos God dit bedoel het om te wees , hardloop hy juis na die lig toe . Hy het mos niks om weg te steek nie . Almal sal duidelik kan sien uit die dinge wat hy doen , dat hy iemand is wat aan God se kant staan en aan wie se kant God ook is . "
43003022	Jesus en sy volgelinge is daarna na die platteland van Judea toe en het daar so 'n rukkie uitgespan . Hulle het ook mense gedoop .
43003023	Johannes was weer in Enon naby Salim besig om te doop , want daar was baie water . Mense het gedurig daar opgedaag om gedoop te word .
43003024	( Dit was nog voordat Johannes in die tronk gegooi is . )
43003025	Die volgelinge van Johannes en 'n Jood het juis aan die stry geraak oor hoe 'n mens jou vir God skoon en rein kan maak .
43003026	Hulle is toe na Johannes self toe . " Meneer , " sê hulle , " jy onthou mos nog daardie Persoon wat daar oorkant die Jordaan by jou was . Ons praat van daardie Een oor wie jy met soveel oortuiging gepraat het . Wel , weet jy wat . Hy het ook nou begin doop , en die ergste is , al die mense stroom na Hom toe . "
43003027	" Die mens kry nie bloot net iets nie , " begin Johannes toe . " Alles wat hy het , word deur God aan hom gegee .
43003028	Julle weet mos ek het gesê ek is nie die Christus nie . Ek is maar net soos 'n boodskapper voor Hom uitgestuur .
43003029	" Laat ek vir julle 'n voorbeeld gee : die bruid is net bedoel vir die bruidegom en oor húlle gaan die troue . Die vriend van die bruidegom , die strooijonker , help maar net . As hy die bruidegom self hoor praat , maak dit hom baie bly . So is dit tussen my en Jesus ook . Daarom ken my blydskap nou nie einde nie .
43003030	Hy moet al hoe meer in die kalklig staan terwyl ek stadigaan van die toneel moet verdwyn . So moet en sal dit wees ! "
43003031	" Jesus wat van bo af kom , staan kop en skouers bo almal uit . Iemand wat sommer as 'n mens hier op aarde gebore is , bly maar aards . Hy kan ook maar net oor aardse dinge praat . Sulke mense kan nie naastenby vergelyk word met die Een wat van bo uit die hemel kom nie . Hy is in 'n klas van sy eie .
43003032	Hy praat met sekerheid oor wat Hy in die hemel gesien en gehoor het . Tog steur niemand hulle aan dit wat Hy met soveel oortuiging sê nie .
43003033	" Wie egter luister na wat Hy sê , bevestig daarmee dat God waar is en dat die waarheid van God af kom .
43003034	God het Hom gestuur om sy boodskap vir ons te bring . Die Seun kan dit doen , want God het die Gees aan Hom gegee sonder voorwaarde of beperking .
43003035	Die Vader het sy Seun lief en het alles aan Hom gegee . Daarom het die Seun beheer oor alles .
43003036	" Iemand wat dus deur geloof 'n vriend van die Seun word , sal vir ewig en altyd sy vriend bly . " Maar iemand wat die Seun die rug toekeer en nie na Hom wil luister nie , sal nooit so 'n vriendskap ken nie . Hy sal wel iets anders leer ken : die woede en straf van God ! "
43004001	Jesus het geweet dat die Fariseërs gehoor het dat Hy gewild begin raak het en dat Hy meer mense doop as Johannes . Daarom is Hy weer van Judea af terug Galilea toe .
43004002	( Eintlik het Jesus nie self gedoop nie . Sy volgelinge het dit namens Hom gedoen . )
43004003	’n Mens kan deur Samaria na Galilea toe gaan .
43004004	
43004005	Op pad het Jesus besluit om by Sigar in Samaria te gaan rus . Sigar het naby die stuk grond gelê wat Jakob destyds aan sy seun Josef gegee het .
43004006	Dit was juis ook die plek waar 'n put oor die fontein van Jakob gebou is . Jesus het sommer by die put gaan uitspan , moeg van die lang pad . Dit was omtrent twaalfuur die middag .
43004007	'n Samaritaanse vrou kom toe daar aan om water te skep . Jesus vra haar toe : " Gee My asseblief 'n bietjie water om te drink . "
43004008	( Sy dissipels was toe reeds dorp toe om kos te gaan koop . )
43004009	" Verskoon my , " sê sy , " maar waarom vra jy my water om te drink ? Is jy nie 'n Joodse man en ek 'n Samaritaanse vrou nie ? " ( Sy het dit gevra omdat die Jode normaalweg niks met die Samaritane te doen wou hê nie . )
43004010	" As jy geweet het wat God vir mense wil gee en besef het wie vir jou water vra , sou jy nie so 'n vraag gevra het nie . Jy sou eerder vir Hom water gevra het en Hy sou vir jou lewende water gegee het , het Jesus gesê . "
43004011	" Meneer , hierdie put is diep en jy het nie eens 'n emmer en tou nie . Waar dink jy gaan jy daardie vars water vandaan kry ? " vra sy .
43004012	" Jy is tog sekerlik nie beter as ons voorvader Jakob wat hierdie put vir ons nagelaat het nie . Hy self het water uit hierdie put gedrink , soos sy kinders en diere ook . "
43004013	" Wel , elkeen wat van hierdie put se water drink , sal na 'n rukkie weer dors word , " antwoord Jesus .
43004014	" Wie egter van die water drink wat Ek hom sal gee , sal nooit ooit weer dors word nie . Daar sal iets in daardie persoon gebeur . Die water wat Ek vir hom sal gee , sal in 'n fontein binne-in hom verander . Hierdie borrelende , lewende water sal maak dat hy vir ewig sal lewe . "
43004015	" Meneer , gee my asseblief van daardie water , " vra sy dadelik . " Dink net , ek sal dan nooit weer dors word nie en ook nooit weer die moeite hoef te doen om hier te kom water haal nie . "
43004016	Hy vra haar toe : " Gaan roep gou jou man en kom hier . "
43004017	" Ek het nie 'n man nie , " sê sy . " Dit is 'n eerlike antwoord , " sê Jesus .
43004018	" Jy was voorheen al vyf maal getroud . Boonop is jy nie eens getroud met die man met wie jy nou saambly nie . Ja , jy het die waarheid gepraat . "
43004019	" Meneer , jy is sowaar 'n profeet . Kom , sê my 'n bietjie , ons voorvaders het God op hierdie berg aanbid .
43004020	Julle Jode sê weer dat Jerusalem die regte plek is om God te aanbid . Wat sê jy daarvan ? " vra sy .
43004021	" Mevrou , " sê Jesus , " dit is nie meer lank nie , dan gaan julle die Vader nie meer hier op hierdie berg of in Jerusalem aanbid nie .
43004022	Julle Samaritane ken nie regtig die God wat julle aanbid nie . Ons Jode ken daardie God . Geen wonder nie , want God se stroom van redding borrel eers in die Jodedom op en vloei dan na almal . Die tyd is nou ryp ! Opregte gelowiges sal nie meer na 'n spesiale heilige plek hoef te gaan om die Vader daar te dien nie .
43004023	Tye verander . Hulle sal nou op enige plek met God kan praat , net solank hulle dit opreg met die hulp van die Heilige Gees doen . Die Vader self het besluit dat dit so moet wees .
43004024	Immers , God is Gees . Daarom is dit verstaanbaar en nodig dat die Heilige Gees die gelowiges moet help om Hom opreg te dien soos Hy daarvan hou . "
43004025	Die vrou sê toe weer : " Ek weet dat die Messias kom . Die Grieke praat mos van Hom as ' Christus ' . Nou ja , wanneer Hy kom , sal Hy vir ons van al die nuwe dinge kom vertel . "
43004026	Toe sê Jesus vir haar : " Ek is die Redder , die Messias , wat nou met jou praat . "
43004027	Net toe kom sy dissipels daar aan . Hulle was nogal verbaas toe hulle Jesus met die vrou sien gesels , maar het nie 'n woord gesê nie . Nie een het eens vir haar gevra : " Wat soek jy ? " of vir Hom : " Waarom praat U met haar ? " nie .
43004028	Die vrou is toe terug dorp toe , sonder haar waterkruik . " Kom gou ! " het sy die mense geroep . " Ek het 'n vreemde man raakgeloop wat my hele lewensverhaal vir my vertel het .
43004029	Kom kyk , is Hy nie dalk die Christus nie ? "
43004030	Die mense het nie op hulle laat wag nie , maar is inderhaas uit die dorp uit na Hom toe .
43004031	By die put het die dissipels intussen vir Hom gesê : " Rabbi , U moet iets eet . "
43004032	Sy antwoord was : " Ek het my eie kos waarvan julle nie eens weet nie . "
43004033	Die dissipels bespiegel toe onder mekaar : " Het iemand anders dalk intussen vir Hom iets gebring om te eet ? "
43004034	Jesus help hulle toe reg : " Weet julle wat is vir My soos kos ? Dít : om presies te doen wat God wat My gestuur het , wil hê Ek moet doen . Alles wat Hy wil hê Ek moet doen , wil Ek klaarmaak . Wanneer Ek dit doen , voel Ek ' versadig ' , net soos iemand wat lekker geëet het .
43004035	" Julle sê mos partykeer : ' Oor vier maande kan ons begin oes . ' Ek het vir julle nuus . Maak julle geestelike oë oop en kyk om julle . Kyk mooi na die ' lande ' . ' Oestyd ' is hier . Kyk net hoe ryp staan die ' oes ' .
43004036	Die oes word nou reeds volstoom ingesamel . Mense wat ' oes ' , kry al hulle ' lone ' . Dit gaan natuurlik nie om 'n gewone oes nie , maar om die ' oes van mense ' . Omdat hulle deel van die ' oes ' is , sal hulle vir altyd saam met God leef .
43004037	Julle ken mos die gesegde : ' Die een saai en die ander een maai . '
43004038	Dit is ook hier waar . Julle weet wat julle in die wêreld vir My moet doen : julle moet gaan om hierdie ' oes ' in te samel , al het julle nie self daaraan gewerk nie . Ander mense het hard daaraan gewerk . Julle moet egter die goeie resultate van wat hulle gedoen het , gaan insamel . "
43004039	Baie Samaritane uit daardie dorp het in Jesus geglo . Die vrou het mos aan hulle vertel dat Jesus alles van haar geweet het . Dit het hulle oortuig .
43004040	Die Samaritane is toe na Jesus toe . Hulle het by Hom aangehou om by hulle te kom oorbly . Jesus het toe twee dae daar by hulle gebly . In die twee dae het Jesus verder met hulle gesels .
43004041	Die gevolg was dat baie meer van hulle sy vriende geword het .
43004042	Hulle het vir die vrou gesê : " Ons glo nou nie meer net omdat jy ons van Hom kom vertel het nie . Ons het die kans gehad om self na Hom te luister . " Ons twyfel nie meer nie : hierdie man is waarlik die Redder wat sou kom . Hy bring nie net vir ons of die Jode redding nie , maar vir al die mense in die wêreld . "
43004043	Twee dae later is Jesus Galilea toe .
43004044	Jesus het goed geweet en het ook vir die mense gesê dat 'n profeet nie gerespekteer word deur die mense onder wie hy grootgeword het nie .
43004045	Toe Hy egter in Galilea aankom , is Hy met oop arms ontvang . Dit was ook maar net omdat die mense daar al die dinge gesien het wat Jesus by die feestelikhede in Jerusalem gedoen het . Hulle self was ook Jerusalem toe vir die paasfees .
43004046	Jesus is toe Kana toe . Dit is dieselfde dorpie waar Hy die water in wyn laat verander het . Daar was 'n hoë staatsamptenaar wat in Kapernaum vir die koning gewerk het . Sy seun het intussen baie siek geword .
43004047	Die nuus het by hom uitgekom dat Jesus terug is uit Judea . Hy is dadelik na Jesus toe en het Hom gevra om asseblief saam met hom huis toe te kom . Sy seun was besig om dood te gaan en hy wou hê Jesus moet hom gesond maak .
43004048	Jesus sê toe : " As dit nie vir al die wonderlike dinge was wat Ek gedoen het nie , sou julle ook maar nie geglo het nie . "
43004049	Die man hou toe egter vol : " Here , kom tog asseblief gou voordat my kind doodgaan . "
43004050	Jesus sê toe : " Gaan maar huis toe . Jou seun lewe . " Die man het Jesus vertrou en is terug huis toe .
43004051	Hy was nog op pad toe sy werkers al met die goeie nuus aankom : " U seun leef ! "
43004052	Hy vra hulle toe uit oor presies wanneer sy seun beter begin word het . " Omtrent so eenuur gistermiddag het sy koors begin breek , " sê hulle .
43004053	Toe hy mooi terugdink , besef die pa dat dit juis die tyd was toe hy en Jesus gesels het . Jesus het toe mos al vir hom gesê dat sy seun lewe . Hy , saam met almal wat in sy huis bly , het toe in Jesus geglo .
43004054	Dit was die tweede wonderteken wat Jesus in Galilea gedoen het nadat Hy teruggekom het uit Judea .
43005001	'n Rukkie later is Jesus weer Jerusalem toe vir nog 'n Joodse fees .
43005002	Naby die Skaappoort in Jerusalem was daar 'n bad wat in Hebreeus Betesda genoem is . Dit was die bymekaarkomplek vir mense met die een of ander siekte , soos blindes , kreupeles en mense met ander siektes . By die bad was daar pilare met 'n dak op . Die pilare het vyf gange gevorm . Daar het die siekes rondgesit of - gelê .
43005003	
43005005	Onder hulle was daar 'n man wat al 38 jaar lank siek was .
43005006	Jesus het hom daar sien lê . Hy het geweet dat die man al lank siek was en vra hom toe : " Wil jy graag gesond word ? "
43005007	" Meneer , " antwoord die siek man , " ek sou graag wou , maar ek het niemand om my in die bad te sit as die water begin roer nie . Terwyl ek my bes probeer om eerste daar te kom , gaan iemand anders voor my in . "
43005008	" Staan op ! " sê Jesus . " Vat jou slaapmat en stap hier weg . "
43005009	Die man het dadelik gesond geword . Hy het sy slaapmat opgetel en weggestap . Dit het op die sabbat gebeur .
43005010	" Dit is die sabbat vandag , " gaan die Jode die man teë . " Jy mag mos nie vandag jou slaapmat dra nie . "
43005011	" Dis nie ek nie ! Dis die man wat my gesond gemaak het . Dit is Hy wat vir my gesê het : ' Tel jou goed op en stap hier weg , ' " maak die man verskoning .
43005012	Hulle vra hom toe : " Wie het dit gesê ? "
43005013	Die man was nie seker nie , want Jesus was nie meer daar nie . Hy is stilletjies daar weg omdat so baie mense daar saamgedrom het .
43005014	Later loop Jesus die man weer in die tempel raak . " Wel , jy is nou gesond . Bly nou van die sonde af weg sodat iets slegters jou nie dalk tref nie . "
43005015	Die man is toe reguit na die Jode toe om vir hulle te vertel dat dit Jesus was wat hom gesond gemaak het .
43005016	Daarna het die Jode begin kyk of hulle Jesus nie in die moeilikheid kon bring nie , want hulle was baie ontevrede omdat Hy hierdie tipe ding op die sabbat gedoen het .
43005017	Jesus het Homself verdedig : " My Vader werk reg deur tot nou toe , sabbat of nie . Net so werk Ek ook . "
43005018	Oor hierdie woorde was die Jode éérs ongelukkig . Veral twee dinge was vir hulle heeltemal te erg en dit was die manier waarop Jesus die sabbat so ongeërg gebreek het en dat Jesus sommer gesê het God is sy Vader . So maak Hy of Hy op gelyke voet met God staan . Daarom het hulle toe besluit om Jesus te probeer doodmaak .
43005019	Jesus kap toe terug : " Julle kan My sowaar maar glo ; die Seun kan niks uit sy eie sonder sy Vader doen nie . Soos 'n goeie Seun kyk Hy mooi wat sy Vader doen . Wat Hy sy Vader sien doen , doen Hy presies net so .
43005020	Die Vader het die Seun lief . Daarom hou Hy niks vir Hom geheim nie , maar wys Hom alles wat Hy doen . Julle dink die lam man wat Ek gesond gemaak het , was iets besonders . Julle het eintlik nog niks gesien nie . Die Vader sal die Seun wys hoe om groter dinge as dit te doen . Julle sal julle oë nie kan glo nie .
43005021	Soos die Vader dooie mense weer lewendig maak , so sal die Seun dit ook doen waar en wanneer Hy wil . En dit is nie al nie .
43005022	Die Vader gaan self nie meer die Regter wees wat die oordeel oor mense gaan uitspreek nie . Hy het aan sy Seun die reg gegee om dit te doen .
43005023	Daarom sal mense net soveel eer aan die Seun bewys as aan die Vader . Daar is egter ook 'n ander kant van die saak : wie nie die Seun respekteer nie , respekteer ook nie die Vader nie . Die Vader het immers die Seun gestuur om Hom te kom verteenwoordig .
43005024	" Sowaar , die persoon wat luister na wat Ek sê en daarom glo in Hom wat My gestuur het , het nou reeds die lewe saam met God wat nooit einde sal kry nie . Dié persoon hoef nie bang te wees dat hy met die finale oordeel weer voor die regterstoel van God sal hoef te verskyn nie . Die besluit oor hom is klaar geneem . Hy het mos nou reeds uit die kloue van die geestelike dood oorgegaan in die wonderlike lewe wat God gee .
43005025	Luister nou mooi . Die oomblik waarop almal gewag het , is hier . Geestelik dooie mense sal die boodskap van die Seun van God hoor . Wie na hierdie boodskap luister en dit aanvaar , sal vir altyd saam met God lewe .
43005026	Hierdie lewe is natuurlik die tipe lewe wat die Vader self het . Dit is ook die lewe wat Hy aan sy Seun gegee het .
43005027	Daarmee saam het die Vader ook die Seun gevra om die Regter by die finale oordeel te wees .
43005028	Julle moenie verbaas wees hieroor nie . Daar kom 'n dag wanneer al die mense wat reeds begrawe is , sy stem sal hoor .
43005029	Hulle sal uit die grafte uitkom . Die mense wat voorbeeldig en goed gelewe het , sal opstaan om vir ewig saam met God te leef . Aan die ander kant sal daardie mense wat hulle met verkeerde dinge besig gehou het , opstaan om te hoor dat hulle vir ewig en altyd verdoem is . "
43005030	" Al hierdie dinge doen Ek egter nie op my eie nie . Ek het mooi geluister na wat die Vader sê . As Ek nou besluite oor mense neem , doen Ek dit soos my Vader dit sou doen . Daarom is Ek ook seker dat my besluite altyd reg en regverdig is . Mense kan nie sê dat dit sommer my eie idees is nie , want Ek wil nie my eie wil op mense afdwing nie .
43005031	Nee , die besluite wat Ek neem , kom van God af ; Hy het My gestuur om te kom sê presies wat Hy wil hê .
43005032	" In 'n hof sou mense miskien kon sê dat hulle My nie sal glo as net Ek alleen al hierdie dinge sê nie . Ek is egter nie die enigste getuie in hierdie saak nie . Daar is ook ander en hulle praat die heilige waarheid .
43005033	" Julle onthou mos nog die mense wat julle na Johannes die Doper toe gestuur het ? Alles wat hy vir hulle oor My gesê het , is waar . Glo dit maar .
43005034	" Ek het egter nie mense se getuienis nodig nie . Ek hoef Johannes nie eens as getuie te roep nie , want Ek het beter getuies as hy . Ek herinner julle egter net aan wat hy gesê het sodat dit julle kan help op julle pad na redding .
43005035	Johannes kan met 'n lamp vergelyk word . Hy het gebrand en sy lig gegee . 'n Rukkie lank was dit vir julle lekker om in daardie lig te leef .
43005036	" Ek het egter getuies wat baie belangriker is as Johannes . My eerste getuie is die wonderlike dinge wat Ek doen . My Vader het My spesiale dinge gegee om hier op aarde te kom doen . Dit is dus 'n goeie bewys daarvan dat die Vader My gestuur het .
43005037	Die tweede getuie is die Vader . Hy het My gestuur . Julle het Hom nog nooit direk hoor praat nie . Net so min het julle Hom al ooit gesien .
43005038	Julle weet ook nie wat Hy regtig sê nie en glo dit ook nie wanneer julle dit hoor nie . Dit alles sien 'n mens daaraan dat julle nie glo in die Een vir wie die Vader gestuur het nie .
43005039	My derde getuie is die Skrif . Julle is oortuig dat julle in die Skrif die pad na die ewige lewe kan ontdek . Daarom lees en bestudeer julle die Skrif so ywerig . Maar julle kyk een ding mis . Hierdie selfde Skrif praat met oortuiging van My .
43005040	Tog wil julle nie na My toe kom sodat Ek vir julle die ewige lewe kan gee nie .
43005041	Ek gee nie om wat mense van My dink nie .
43005042	Ek ken julle mos ! Ek weet dat julle God nie regtig uit die hart uit liefhet nie .
43005043	" Ek het gekom en is hier namens my Vader . Maar julle wil dit nie aanvaar nie . Julle draai julle rug vir My . Julle is egter gou om iemand anders te aanvaar wat geen gesag het nie en sommer op sy eie hier aankom .
43005044	Dit laat my wonder : Hoe gaan julle ooit glo ? Julle is heeltemal op die verkeerde pad . Julle wil so graag belangrik wees in mekaar se oë dat julle glad nie omgee wie of wat vir die enigste God belangrik is nie .
43005045	" Julle tyd sal kom . Dan sal julle as beskuldigdes in die groot hofsaal voor God moet staan . Dit gaan nie eens vir My nodig wees om te sê wat julle alles verkeerd gedoen het nie . Moses gaan dit doen ; ja , daardie einste Moses op wie julle al julle hoop so vestig . Julle wil My nie glo nie ? Wel , Ek het nuus vir julle .
43005046	Baie van die dinge wat Moses geskryf het , het hy oor My geskryf . Daarom , as julle verstaan en aanvaar wat Moses geskryf het , moet julle My ook verstaan en aanvaar . Eintlik is daar nie salf aan julle te smeer nie .
43005047	As julle dan nie eens wil aanvaar wat Moses self geskryf het nie , watter hoop het Ek dat julle gaan luister na wat Ek vir julle te sê het ? "
43006001	Daarna het Jesus die Meer van Galilea ( ook bekend as die Meer van Tiberias ) oorgesteek .
43006002	Die mense het Hom nie gelos nie en het om Hom saamgedrom . Hulle het die wonderlike tekens gesien wat Hy gedoen het , soos die siekes wat Hy gesond gemaak het .
43006003	Hulle het agter Jesus aan teen die berg op geloop , tot waar Hy met sy volgelinge gaan sit het .
43006004	Die paasfees was naby . Dit was 'n belangrike fees vir die Jode .
43006005	Jesus het na die groot klomp mense gekyk wat saam met Hom gekom het . Party was nog besig om teen die berg op te stap na Hom toe . Hy vra toe vir Filippus : " Is daar 'n winkel hier naby waar ons brood kan koop vir al hierdie mense ? "
43006006	Hy het dit vir Filippus gevra om te kyk wat Filippus sou sê . Hy het egter al klaar geweet hoe Hy die probleem sou oplos .
43006007	" Al werk ek agt maande aanmekaar , sal ek nie eens genoeg geld hê om vir al hierdie mense iets te gee om te eet nie , " sê Filippus .
43006008	Andreas , die broer van Simon Petrus , wat ook 'n getroue volgeling van Jesus was , sê toe vir Hom :
43006009	" Wel , hier is darem 'n kind met so 'n ietsie . Hy het vyf klein garsbroodjies en twee vissies . Maar ek moet sê , ek weet nie hoe dit ons eintlik gaan help nie . "
43006010	Jesus sê toe : " Sê vir die mense om vir hulle 'n plek te kry om te sit . " Daar was gras waar die mense hulle toe lekker tuis gemaak het . Net die mans alleen was omtrent 5000 . Daar was baie mense .
43006011	Jesus het toe die garsbroodjies by die seuntjie gevat en vir God dankie gesê vir die kos . Hy het die broodjies toe onder die mense begin uitdeel . Hy het dieselfde met die vis gedoen . En die mense het geëet , soveel as wat hulle wou .
43006012	Toe die mense genoeg gehad het om te eet , sê Jesus vir sy volgelinge : " Ek sien daar het heelwat kos oorgebly . Gaan maak dit bymekaar sodat niks gemors word nie . "
43006013	Die dissipels het dit gedoen en twaalf mandjies nodig gehad om die brood wat oorgebly het in te sit . Dit alles het met die vyf broodjies van die seuntjie begin .
43006014	Die mense het dit gesit en bekyk . Hulle het besef dat hulle hier 'n teken gesien het van hoe spesiaal Jesus regtig is . Hulle sê toe vir mekaar : " Hy is definitief daardie Boodskapper van God , julle weet mos , daardie spesiale Een wat na die wêreld toe moes kom . "
43006015	Die mense wou Jesus toe met alle geweld koning maak . Jesus het dit egter besef en toe verder teen die berg uitgeklim , net Hy alleen .
43006016	Teen die aand het sy dissipels weer teruggestap see toe . Dit was al donker en steeds was daar geen teken van Jesus nie . Hulle het toe maar
43006017	in 'n skuit geklim en na Kapernaum toe begin vaar . Kapernaum was aan die oorkant van die meer . Daar kom toe 'n sterk wind op .
43006018	Die water het baie onstuimig geword . Die dissipels het bly roei .
43006019	Na so vyf of ses kilometer sien hulle skielik vir Jesus . Hy het sommer daar naby die skuit op die water geloop . Hulle het hulle wit geskrik .
43006020	Jesus kalmeer hulle toe : " Toemaar , dit is net Ek . Moenie bang wees nie . "
43006021	Hulle help Hom toe in die skuit in . Dit was nie ver van die plek af waar hulle wou vasmeer nie .
43006022	Toe dit die volgende dag lig word , het die mense besef dat daar net een skuitjie weggevaar het en Jesus was beslis nie daarin nie . Sy dissipels is alleen , sonder Hom , daar weg .
43006023	Intussen het daar ook ander skuitjies uit Tiberias daar aangekom .
43006024	Toe die mense begin besef dat Jesus net so min soos sy dissipels nog in daardie omgewing was , stroom hulle na die skuitjies toe . Hulle sit toe af in die rigting van Kapernaum , op soek na Jesus .
43006025	Daar kry hulle Hom toe ook . Hulle vra Hom toe : " Meneer , wanneer het u hier aangekom ? "
43006026	Jesus sê toe : " Hoekom doen julle al die moeite om My so te volg ? Dit is definitief nie omdat julle God in my dade raakgesien het nie . Nee , julle doen dit maar net omdat Ek vir julle kos gegee en julle lekker geëet het . Ai , alles net vir 'n ete !
43006027	Moenie al julle energie verspil om gewone kos in die hande te probeer kry nie . Gewone kos eet julle vandag en môre is julle weer van voor af honger . Doen liewer moeite vir daardie kos wat julle vir altyd aan die lewe sal hou . As julle dit eet , sal julle nooit weer honger word nie . Die Seun van die mens sal daardie kos vir julle kan gee . God die Vader self staan mos agter alles wat sy Seun doen . "
43006028	Hulle vra Hom toe : " Help ons : Wat moet ons doen om God tevrede te stel ? "
43006029	Jesus sê toe vir hulle : " Wil julle weet wat God wil hê julle moet doen ? Hy wil hê dat julle sy Seun wat Hy na julle toe gestuur het , met oop arms sal aanvaar en julle aan sy kant sal skaar . "
43006030	" Nou toe , wys ons wat u kan doen , " sê hulle . " Die Seun van God moet mos wonderlike dinge kan doen . Laat ons sien wat u kan doen om ons te oortuig dat God aan u kant is . Wys ons wie u is . Dan eers sal ons glo wat u sê .
43006031	Neem byvoorbeeld die wonderlike ding wat met ons voorouers gebeur het . In die woestyn het Moses vir hulle manna gegee om te eet . Daar staan geskryf : ' Hy het aan hulle brood uit die hemel gegee om te eet . ' "
43006032	Jesus antwoord hulle : " Daardie woorde sê nie dat dit Moses was wat die brood uit die hemel gegee het nie . Dit is eintlik my Vader wat die brood uit die hemel vir julle gee . En dit is nie sommer gewone brood nie ; dit is die ware brood .
43006033	En weet julle wat is die ware brood ? Dit is sy Seun wat uit die hemel kom en die ewige lewe vir mense gee . "
43006034	Gretig sê hulle : " Gee ons asseblief van daardie brood , sommer nou en vir altyd ! "
43006035	Jesus antwoord hulle : " Ek is die brood van die lewe ; Ek gee die ewige lewe vir mense . As iemand na My toe kom en vat wat Ek hom gee , sal hy geestelik heeltemal versadig word . As hy My vertrou , sal hy nooit weer geestelik dors kry nie .
43006036	Ek noem dit omdat julle gesien het wat Ek doen , maar tog wil julle nie glo wat Ek vir julle sê nie .
43006037	Die mense wat na My toe kom , is die mense wat God by My wil hê . As iemand eers eenmaal na My toe gekom het , kan Hy volledig op My staatmaak .
43006038	Ek het mos van die hemel af gekom om te kom doen wat my Vader beplan het .
43006039	Laat Ek julle vertel wat my Vader se plan is : Hy wil nie hê dat een enkele mens wat aan Hom en My behoort , iets oorkom nie . Ek moet hulle almal op die laaste dag liggaamlik uit die dood laat opstaan .
43006040	Sy wens is dat elkeen wat raaksien wie die Seun is en Hom met sy hele hart aanvaar , die lewe sal kry wat nooit sal ophou nie . Ek sal daardie persoon op die laaste dag liggaamlik uit die dood laat opstaan . "
43006041	Die Jode het toe onderlangs begin mompel omdat Jesus gesê het dat Hy die brood is wat uit die hemel gekom het .
43006042	" Is Josef nie sy pa nie ? Ja-nee , ons ken sy pa en ma goed . Ons weet mos waar hy vandaan kom . Hoe kan hy nou hier vir ons kom staan en vertel dat hy uit die hemel gekom het ? "
43006043	" Vir wat staan julle so onder mekaar en mompel ? " vra Jesus toe .
43006044	" Spaar julleself die moeite ! My Vader wat My gestuur het , trek mense na My toe wat by My hoort . Dit is die mense wat Ek op die dag van die wederkoms uit die dood sal laat opstaan . Julle moet dus nie die idee kry dat julle op julle eie sonder my Vader deel sal word van God se familie nie .
43006045	Een van die boodskappers van God het juis dít bedoel toe hy geskryf het : ' Hulle almal sal leerlinge van God self wees . ' Elkeen wat dus soos 'n goeie leerling mooi luister na wat die Vader sê , sal weet dat hy na My toe moet kom .
43006046	Daarmee sê Ek nie dat iemand anders die Vader al persoonlik gesien het nie , behalwe die Seun . Hy was by die Vader en het van Hom af gekom . Hy het eerstehandse kennis van die Vader .
43006047	Luister daarom mooi na wat Ek vir julle sê : die ewige lewe behoort aan daardie persoon wat 'n persoonlike volgeling en vriend van My is .
43006048	Want Ek is die brood wat lewe gee .
43006049	Julle voorouers het in die woestyn van die manna geëet . Dit het hulle maar tydelik gehelp , want hulle almal is uiteindelik dood .
43006050	Die brood wat uit die hemel kom , is anders . As iemand daarvan eet , sal hy nooit doodgaan nie . Dit sal sy geestelike behoeftes vir altyd stil .
43006051	Ek is daardie brood uit die hemel wat leef , maar ook lewe gee . As iemand dus van hierdie brood eet , sal hy tot in ewigheid leef . Die brood wat Ek gee , is my liggaam . Ek gee dit sodat die mense in die wêreld ook die ewige lewe kan hê . "
43006052	Dit het die Jode onder mekaar aan die stry gesit : " Hoe kan hy sy eie liggaam vir ons te ete gee ? "
43006053	Maar Jesus het dit net nog sterker gestel : " Julle kan net die ware lewe in julle hê as julle die liggaam van die Seun van die mens eet en sy bloed drink .
43006054	Ek herhaal , wie my liggaam eet en my bloed drink , het die lewe wat nooit sal ophou nie . Met die wederkoms sal Ek hom liggaamlik laat opstaan . Weet julle wat stil 'n mens se geestelike honger en dors ?
43006055	Dít : my liggaam is die ware geestelike voedsel en my bloed die ware geestelike drank .
43006056	Dit werk so : as iemand my liggaam eet en my bloed drink , ontstaan daar 'n geestelike eenheid tussen ons . Vir so 'n persoon word Ek die fokus van sy lewe en Ek is ook altyd by hom .
43006057	Die Vader , wat My gestuur het , het die lewe . Hy het aan My die lewe gegee en daarom lewe Ek . Net so sal Ek dieselfde goddelike lewe aan die persoon gee wat My ' eet ' .
43006058	Daarom kan Ek sê : hierdie brood wat uit die hemel gekom het , verskil heeltemal van die brood wat julle voorouers geëet het . Hulle almal is dood , maar wie van hierdie hemelse brood eet , sal so lank lewe as wat God daar is , en dit is vir ewig . "
43006059	Hierdie leersame gesprek het in Kapernaum plaasgevind waar die Jode bymekaargekom het .
43006060	Toe hulle dit hoor , het baie van Jesus se volgelinge onder mekaar gepraat : " Het julle dit gehoor ? 'n Mens praat mos nie so nie ! Wie kan daarna luister ? "
43006061	Hulle kon hierdie gebrom nie vir Jesus wegsteek nie . Hy sê toe vir hulle : " Voel julle dit is te erg ?
43006062	Hoe gaan julle voel as julle My sien teruggaan hemel toe waar Ek oorspronklik vandaan kom ?
43006063	Dit moet so wees . Wanneer Ek teruggaan , kom gee die Gees vir mense die ewige lewe . 'n Mens kan dit tog nie doen nie . Ek is egter 'n uitsondering . Die Gees werk nou reeds deur my woorde en daarom kan julle die ewige lewe kry as julle luister na wat Ek vir julle sê .
43006064	Maar daar is 'n klomp van julle wat dit ongelukkig nie wil glo nie . " ( Jesus het van die begin af geweet watter mense glo en watter nie . Hy het ook geweet dat Judas teen Hom sou draai . )
43006065	Teen hierdie agtergrond sê Hy toe : " Nou verstaan julle miskien ook waarom Ek sê dat niemand 'n Christen kan word as die Vader dit nie vir hom moontlik maak nie . "
43006066	Na dié gesprek het baie van Jesus se volgelinge nie meer in Hom belanggestel nie . Hulle het omgedraai en toe op die ou manier met hulle lewe aangegaan .
43006067	Jesus vra toe vir sy twaalf getrouste volgelinge : " En julle ? Het julle nie ook lus om alles maar op te gee en ook weg te gaan nie ? "
43006068	Simon Petrus antwoord : " Here , na wie anders sal ons gaan ? Daar is niemand soos U nie ! U vertel dan vir ons hoe om die ewige lewe te kry .
43006069	Ons weet tog dat God U spesiaal uitgesonder het om dit te doen . Daarvan is ons doodseker . "
43006070	Jesus sê toe : " Jy praat so . Een van julle wat hier staan , is 'n duiwel , al het Ek hom self gevra om my volgeling te word . "
43006071	( Jesus het van Judas , uit die familie van Simon Iskariot , gepraat . Hy was een van Jesus se twaalf intiemste volgelinge . Hy sou Jesus egter later verraderlik aan sy vyande uitlewer . )
43007001	Jesus is toe na Galilea toe . Hy het die plek platgestap . Uit Judea het Hy egter vir eers weggebly , want die Jode daar wou Hom mos doodmaak .
43007002	Dit was Oktober en die fees van die tente was om die draai . Die Jode het elke jaar hierdie fees gehou . Dit het hulle herinner aan die tente waarin hulle voorouers moes bly toe hulle uit Egipte weg is . Terselfdertyd het hulle ook sommer vir die Here dankie gesê vir die goeie oeste . Dit was nou regtig 'n fees waarin die Jode se vrolikheid geen perke geken het nie . 'n Hele sewe dae lank het hulle fees gehou .
43007003	Jesus se broers sê toe vir Hom : " Luister , vir wat sit jy hier ? Gaan Judea toe en wys vir jou volgelinge wat jy kan doen . Wat van 'n paar wonders daar ?
43007004	As jy aandag wil trek , help dit nie jy kruip hier weg nie . As jy hierdie dinge dan nou moet doen , gaan doen dit ten minste daar waar al die mense jou kan sien . "
43007005	Sy broers het so met Hom gepraat , want hulle kon nog nie aanvaar dat Hy werklik die Seun van God is nie .
43007006	Jesus antwoord toe : " Moenie vir My sê wat Ek moet doen nie . Ek weet wanneer die tyd vir My ryp is om dinge te doen . Doen julle maar wat julle wil en los My uit . Julle hoef nie bekommerd te wees oor wanneer sekere dinge met julle gaan gebeur nie .
43007007	Sondige mense word mos nie vir julle kwaad soos hulle vir My kwaad word nie . Ek sê mos reguit vir hulle dat hulle op die duiwel se pad is en daarvan hou hulle niks .
43007008	Gaan julle maar . Gaan geniet julle fees . Ek bly net hier . Wanneer die tyd ryp is , sal Ek doen wat Ek moet doen . "
43007009	Jesus het net daar in Galilea gebly .
43007010	Jesus se broers is toe weg fees toe . So stil-stil is Jesus op sy eie ook soontoe , want Hy wou nie aandag trek nie .
43007011	Toe die fees begin , het die Jode begin rondvra : " Waar is daardie vent ? "
43007012	Oral onder die mense is daar oor Jesus gepraat . " Ag nee wat , " het party gesê . " Hy is sommer 'n kansvatter ! " " Hoe kan julle so sê ? " het ander teruggekap . " Hy is 'n goeie en eerlike mens . "
43007013	Niemand het dit egter gewaag om hierdie dinge baie hard te sê nie . Hulle was te bang vir die Joodse leiers .
43007014	Die fees was omtrent al halfpad toe Jesus by die tempel opdaag . Daar het Hy met mense oor godsdiens en God begin praat .
43007015	Die Jode het nie mooi geweet wat om daarvan te dink nie . " Hierdie man het tog nêrens gestudeer nie , " het hulle vir mekaar gesê . " Hoe is dit moontlik dat hy so baie weet ? "
43007016	Jesus sê toe : " Ek het nie self hierdie dinge opgemaak nie . Wat Ek hierdie mense leer , kom direk van God af . Hy het My gestuur om dit te kom doen .
43007017	Die mense wat regtig ernstig is om aan God gehoorsaam te wees , sal dadelik hoor dat wat Ek sê van God af kom .
43007018	Iemand wat sommer net 'n klomp idees uitdink en rondvertel , doen dit mos sodat mense kan sê : ' O , kyk hoe slim is hy , ’ nie waar nie ? Dit doen Ek nie . Nee , Ek wil hê dat julle eerder moet raaksien hoe groot God werklik is . Kyk na Hom en nie na My nie . Dit moet mos al genoeg wees om julle van my goeie bedoelings te oortuig , asook daarvan dat Ek die waarheid praat .
43007019	Het Moses nie vir julle die wet gegee nie ? Dit is mos die wil van God . Maar julle steur julle nie daaraan nie . Julle breek die wet elke dag . Nou wil julle My doodmaak omdat Ek kamma die wet gebreek het toe Ek op die sabbat iemand gesond gemaak het . Verbeel jou ! "
43007020	Dit het die mense omgekrap . " Jy is van jou sinne beroof , man ! " snou hulle Hom toe . " Wie wil jou nou skielik doodmaak ? "
43007021	Jesus het Hom nie laat afskrik nie . " Ek het een buitengewone ding 'n ruk gelede op die sabbat gedoen . En kyk na julle , julle is nog steeds hier aan die wonder of dit nou reg was of nie . Ek wil julle graag help om dit beter te verstaan .
43007022	Moses het gesê dat julle julle seuntjies 'n sekere aantal dae na geboorte moet besny . ( Eintlik het Moses dit nie begin nie , maar sy voorouers . ) Omdat dit Moses is wat dit gesê het , doen julle dit , al moet julle dit ook op die sabbat doen .
43007023	Nou wil Ek julle 'n vraag vra : julle sê dit is reg om op die sabbat iemand te besny . Moses het mos gesê julle moet dit doen . Sekere dinge ís dan mos belangriker as die sabbat . As dit so is , waarom raak julle dan so opgewonde as Ek nie net 'n deel van 'n mens nie , maar die hele mens op die sabbat gesond maak ?
43007024	Dink eers goed na voordat julle sommer sê iemand is verkeerd . Dan sal julle oordeel miskien meer in die kol wees . "
43007025	Vir party van die mense in Jerusalem was hierdie gesprek nogal snaaks . " Is dit nie dieselfde man van wie die leiers so graag ontslae wou raak nie ?
43007026	Kyk nou net , hier staan hy tussen hulle en praat . En wat doen die leiers ? Hulle staan soos lammetjies daar en maak nie 'n geluid nie . Ons wonder maar net : Besef hulle nie dalk dat hy regtig die Christus is nie ?
43007027	" Dit sal snaaks wees , want ons weet mos waar hierdie man grootgeword het en wie sy familie is . Met die Christus sal dit mos anders wees . Niemand sal weet waar Hy grootgeword of wie Hom grootgemaak het nie . "
43007028	Jesus sê toe hard , sodat almal dit kan hoor : " Julle praat maklik , asof julle so seker is wie Ek is en waar Ek vandaan kom . Eintlik het julle geen idee nie ! Ek het nie bloot uit My eie hier aangestap gekom nie . Die ware God self het My hierheen gestuur ! Hom ken julle nie ,
43007029	maar Ek was by Hom en kom van Hom af . Daarom ken Ek Hom . Dit is juis Hy wat My na julle toe gestuur het . "
43007030	Nou was die Jode eers vasberade om Jesus agter tralies te sien . Niemand het egter 'n vinger verroer nie . Volgens God se plan was die tyd daarvoor nog nie ryp nie .
43007031	Nie almal wou egter vir Jesus in die tronk gooi nie . Daar was baie mense wat in Hom geglo het . Vas oortuig het hulle gesê : " Kyk net watter wonderlike dinge het Hy al gedoen . Wat meer wil julle hê voordat julle oortuig sal wees dat Hy die Messias is ? "
43007032	Al het die mense dit probeer stil hou , het die Fariseërs dit tog te hore gekom . Dit het hulle laat besluit om nou iets aan die saak te doen . Hulle het die invloedryke priesters daarvan gaan vertel en toe die polisie gestuur om Jesus te gaan vang .
43007033	Jesus het gesien wat aangaan . Hy sê toe : " Ek sal nie meer lank hier by julle wees nie . Dan gaan Ek weer terug na my Vader toe wat My gestuur het .
43007034	Wanneer Ek teruggaan , sal dit ook nie help dat julle My soek nie . Julle sal My nie kry nie , al soek julle hoe hard . En weet julle hoekom nie ? Waar Ek dan sal wees , sal julle nie kan kom nie . "
43007035	Die Jode bespiegel toe onder mekaar hieroor : " Waarheen sou hy kon gaan dat ons hom nie sal kan kry nie ? Is hy tog nie van plan om land uit te vlug en vir die klomp ongelowiges daar te gaan preek nie ? " het hulle gewonder .
43007036	Ja-nee , Jesus se woorde dat Hy na 'n plek toe gaan waar hulle Hom nie sal kan uitsnuffel nie , het die Jode aan die raai gehou .
43007037	Die laaste dag van die fees was die hoogtepunt en almal was daar . Jesus sê toe hard en duidelik : " As jy geestelik dors is , kom na My toe . Ek sal jou dors les . Glo in My en in wat Ek sê .
43007038	" Dan sal jy soos 'n fontein word waaruit daar vars water borrel , om 'n voorbeeld uit die Skrif te gebruik . Dit sal nie gewone water wees nie , maar ' water ' wat 'n mens vir ewig sal laat leef . "
43007039	( Met hierdie beeld het Jesus die koms van die Heilige Gees in gedagte gehad . Elke Christen sal die Gees ontvang en dan sal hierdie dinge van hom waar word . Maar die Gees was toe nog nie aan die gelowiges gegee nie . Dit sou eers gebeur nadat Jesus teruggegaan het na sy Vader in die hemel toe . )
43007040	Van die mense wat dit gehoor het , was nou meer as ooit oortuig : " Sowaar , Hy moet die belangrike Boodskapper van God wees op wie ons gewag het ! "
43007041	" Julle mag so dink , maar ons dink Hy is die Redder self , " het ander hulle opinie gelug . Daar was ook 'n paar beterweters : " Ja , maar Hy kom uit Galilea . Ons almal weet tog dat die Redder nie uit Galilea sal kom nie .
43007042	Die Bybel self sê vir ons dat die Redder 'n agteragterkleinseun van Dawid sal wees . Dawid kom mos uit Betlehem en dit is baie ver van Galilea af ! Hoe verklaar julle dit ? "
43007043	So het die mense met mekaar gestaan en stry .
43007044	Daar was ook weer sterk sprake dat party Jesus in die tronk wou gooi , maar niemand het die moed gehad om dit regtig te doen nie .
43007045	Die polisie het Jesus net daar gelos . Hulle gaan rapporteer toe by die Fariseërs en die priesters , wat dadelik wou weet : " Waar ' s hy ? "
43007046	Die polisie sê toe : " Het julle hom miskien al gehoor praat ? Ons het nog nooit so iets gehoor nie ; dit was uit 'n ander wêreld ! "
43007047	Die Fariseërs vlieg hulle toe in : " Is julle ook nou heeltemal deurmekaar ? Weet julle ook nou nie meer wat die verskil tussen reg en verkeerd is nie ? Maak oop julle oë !
43007048	Sien julle miskien een enkele Joodse leier of Fariseër wat dink hierdie man praat die waarheid ?
43007049	Nou toe ! Al mense wat Hy kan beïndruk , is net die dom klomp daar buite . G'n wonder nie , want hulle weet niks van God se wil af nie . "
43007050	Nikodemus ( wat daardie een aand met Jesus kom praat het ) was ook 'n Fariseër . Hy sê toe :
43007051	" Nie so haastig nie . Ons wet sê mos dat iemand eers skuldig is as hy skuldig bevind word . Laat ons die saak eers verder ondersoek . "
43007052	" Ja-nee , so 'n opmerking kan 'n mens ook net verwag van iemand wat uit Galilea kom , " kap die ander terug . " Gaan lees jou Bybel mooi . Dan sal jy sien dat Galilea nie 'n plek is waar profete nou juis vandaan kom nie . "
43007053	Daarna is almal huis toe .
43008001	Jesus is intussen Olyfberg toe , maar nie vir lank nie .
43008002	Teen sonop was Hy al weer in die omgewing van die tempel . Daar het die mense om Hom saamgedrom . Oudergewoonte het Hy met hulle oor God gesels .
43008003	Die Joodse geleerdes en die Fariseërs kom toe met 'n vrou daar aan . Sy is gevang toe sy seksueel ontrou was aan haar man . Hulle laat haar toe tussen die mense staan sodat almal haar kon sien .
43008004	Hulle sê toe vir Jesus : " Jy is mos die hele tyd besig om mense te vertel wat hulle moet doen . Nou ja , ons het hierdie vrou op heterdaad betrap toe sy by 'n man geslaap het wat nie haar eie is nie .
43008005	Moses se wet vertel vir ons presies wat ons met so 'n vrou moet maak : sy moet dood ! Met klippe moet ons die laaste asem uit haar uitgooi . Maar sê jy nou 'n bietjie vir ons : Wat dink jy moet ons met die vrou maak ? "
43008006	Die Joodse geleerdes wou egter nie regtig hoor wat Jesus dink nie . Hulle het Hom dit maar net gevra om Hom in die moeilikheid te probeer bring . Hulle het gehoop Hy sou sy mond verbypraat en iets sê waaroor hulle Hom voor die hof kon sleep . Maar Jesus was te uitgeslape vir hulle . Net daar waar Hy gesit het , het Hy vooroor gebuig en met sy vinger iets in die grond geskryf .
43008007	Die Joodse geleerdes het egter aangehou neul . Uiteindelik kyk Jesus op en sê vir hulle : " Nou goed , gaan maar aan . Julle weet skynbaar wat om te doen . Maar daar is een voorwaarde : die een van julle wat nog nooit aan God ongehoorsaam was nie , moet die leiding neem . Hy moet eerste 'n klip optel en haar daarmee gooi . "
43008008	Weer het Jesus vooroor gebuig en iets in die grond geskryf .
43008009	Daar staan die Joodse geleerdes toe met 'n mond vol tande . Hulle het nie geweet wat om te doen of te sê nie . Een vir een het hulle toe maar weer tussen die mense in verdwyn . Die belangrikstes het eerste gemaak dat hulle wegkom . Hulle het die vrou net daar by Jesus gelos .
43008010	Jesus kyk toe weer op en sê vir haar : " En nou ? Waar is al daardie mense ? Kon niemand so ver kom om 'n klip op jou te gooi nie ? "
43008011	" Nie eens een nie , Here , " kom die antwoord . Jesus sê toe : " Ek gaan ook nie . Gaan gerus , maar ook vir jou is daar 'n voorwaarde : gaan stel nou vir daardie mense 'n voorbeeld hoe om gehoorsaam aan God te leef . "
43008012	Jesus praat toe verder met die mense : " Wat lig beteken vir iemand wat in die pikdonker sit , beteken Ek vir mense op geestelike gebied . Daarom sal iemand wat My volg se lewe nie sinloos wees soos dié van iemand wat in die donker rondstrompel nie . Hy sal sy lewe sinvol kan leef omdat hy sal kan sien wat om te doen om God tevrede te stel . "
43008013	Die Fariseërs val Hom toe dadelik aan : " Jy praat darem baie oor jouself , nè ? Dit is net ' ek , ek ' die hele tyd . Iewers moet 'n skroef los wees ! Al hierdie dinge wat jy sê , kan tog nie waar wees nie , want niemand anders sê dit nie , net jy . "
43008014	" Al praat Ek ook oor Myself , kan julle maar glo wat Ek sê , want dit is die waarheid . Is dit regtig so dat iets 'n leuen is as iemand dit oor homself sê ? Is dit nie baie belangriker om liewer te vra of 'n mens die persoon kan glo wat dit sê nie ? Nou ja , julle kyk die Persoon mis . Julle besef glad nie wie Ek is nie . Julle het nie 'n idee waar Ek vandaan kom of waarheen Ek gaan nie . Ek weet dit egter .
43008015	Tipies mens kyk julle net deur menslike oë . Ek sien en beoordeel dinge anders .
43008016	" As Ek egter dinge oor mense sê , kan julle maar weet : alles wat Ek sê , is waar . Selfs 'n regter in 'n hof sal dit moet toegee . Daar is immers twee van ons wat die waarheid daarvan waarborg . Daar is natuurlik Ek en my Vader wat My gestuur het .
43008017	Julle eie wet sê mos dat as twee mense dieselfde sê , die regter dit ernstig moet opneem .
43008018	Nou ja , Ek praat wel oor Myself , maar my Vader wat My gestuur het , bevestig dat alles waar is wat Ek sê . "
43008019	" Nou toe , waar ' s jou pa ? Wys hom vir ons ! " sê hulle toe . " Julle het nie 'n benul wat julle vra nie . Julle weet nie wie Ek is nie en nog minder wie my Vader is . As julle geweet het wie Ek is , sou julle ook dadelik geweet het wie my Vader is , " kom dit toe van Jesus .
43008020	Hierdie gesprek het plaasgevind by die plek waar mense hulle bydraes vir die tempel kom inbetaal het . Ten spyte van hulle wraakplanne het die Jode nie eens probeer om die polisie te roep om Hom te kom vang nie . God het besluit dat die tyd daarvoor nog nie ryp was nie .
43008021	Jesus het verder op sy stelling uitgebrei . " Soos Ek gesê het , Ek gaan weg . Al probeer julle hoe hard , sal julle nie kan kom waar Ek heen gaan nie . En weet julle hoekom nie ? Omdat julle te ongehoorsaam aan God is . Daarom sal julle sonder God doodgaan . "
43008022	Die Jode vra toe onder mekaar : " Hierdie praatjies dat hy kwansuis na 'n plek toe gaan waar ons nie kan kom nie , klink maar verdag . Is hy dan van plan om selfmoord te pleeg ? "
43008023	" Julle is kinders van hierdie ou aarde . In hierdie wêreld is julle wortels ingeslaan . My wortels lê egter nie in hierdie wêreld ingeslaan nie . Nee , Ek kom uit die hemel .
43008024	Daarom kan Ek vir julle sê dat julle besig is om God heeltemal mis te loop . Glo in My . Glo dat Ek is wie Ek sê Ek is . Anders gaan julle sonder God sterf . Elke sonde wat julle gedoen het , sal dan teen julle tel . "
43008025	" Wie ís jy presies ? " wou hulle toe weet . " Ai , moet Ek alles nou weer sê ? Ek sê dit nog die hele tyd vir julle , " antwoord Jesus hulle toe . " As Ek darem vir julle moes sê wat Ek van julle dink , sou Ek julle nogal 'n rukkie kon besig hou .
43008026	Maar daar is belangriker dinge . Ek praat liewer met julle oor die dinge wat Ek by my Vader gehoor het . Hy het My gestuur om dit te doen . En omdat Ek dit by Hom gehoor het , kan julle dit maar glo , want Hy is absoluut betroubaar . "
43008027	( Dit het nie tot die Jode deurgedring dat Jesus van die hemelse Vader praat nie . )
43008028	Jesus het aangegaan : " Wanneer Ek aan die kruis opgelig word , sal julle besef dat Ek werklik is wie Ek sê Ek is . Ek doen nie hierdie dinge uit my eie nie . Ek suig dit ook nie uit my duim nie . Ek sê slegs wat my Vader vir My gesê het . Die Vader laat My ook nie alleen nie .
43008029	Hy het My gestuur en daarom bly Hy by My . Van my kant af probeer Ek altyd weer my uiterste bes vir Hom . "
43008030	Hierdie argumente het baie mense oortuig . Hulle het Hom en sy boodskap begin aanvaar .
43008031	Jesus sê toe vir hierdie Jode wat hulle vertroue in Hom begin stel : " Julle is regtig my volgelinge as julle glo wat Ek sê . Hou vas daaraan en leef daarvolgens . So sal julle ontdek wat vir God belangrik en sinvol is .
43008032	En hoe meer julle dit ontdek , hoe meer sal julle word wat God julle gemaak het , vry mense . "
43008033	Die Jode kap toe vinnig terug : " Ons is die nageslag van Abraham . Niemand kon nog ooit ons vryheid van ons wegneem nie . Waar kom jy daaraan dat ons nou skielik vry moet word ? "
43008034	" Dis eenvoudig : as jy sonde doen , is jy tog 'n slaaf ; die sonde se slaaf , nie waar nie ? " sê Jesus .
43008035	" 'n Slaaf is nie 'n permanente lid van die familie nie . 'n Seun bly egter altyd 'n kind in die gesin . Die seun is dus die een wat vir altyd julle vryheid in die gesin kan waarborg , want hy is altyd daar .
43008036	As die Seun van God dus sê julle is vry , is julle regtig in God se gesin vry .
43008037	Natuurlik weet Ek dat julle biologies die nageslag van Abraham is . Wie weet dit nou nie ? Maar tog wil julle My doodmaak . Dit sê iets van julle geestelike vader . Julle wil mos nie aanvaar wat Ek vir julle sê nie .
43008038	Intussen vertel Ek julle net wat Ek by die hemelse Vader gesien het . Julle moordgedagtes bewys egter alte duidelik dat Satan julle vader is . 'n Kind luister mos na wat sy pa vir hom sê . "
43008039	Die Jode sê toe weer : " Abraham is ons pa ! " " Die werklike nageslag van Abraham sal beslis die voorbeeld volg wat Abraham gestel het .
43008040	Maar julle wil My sommer doodmaak omdat Ek eerlik is en vir julle die waarheid vertel . En dit is nogal die waarheid wat Ek by God self gehoor het . Abraham sou nooit soos julle gemaak het nie .
43008041	" Maar julle tree presies op soos julle regte pa sou optree , " sê Jesus . Hulle snap toe waarop Jesus eintlik sinspeel : " Ons is g 'n buite-egtelike kinders nie ! Ons het net een Vader en dit is God self . "
43008042	Daarop antwoord Jesus toe : " As God julle Vader was , sou julle lojaal teenoor My wees en My liefhê . Kyk , hier staan Ek voor julle : Ek kom van daardie selfde God af . En Ek het nie sommer op my eie hier aangestap gekom nie . Nee , God self het My gestuur !
43008043	Laat Ek vir julle sê waarom die dinge wat Ek sê nie vir julle sin maak nie . Julle is soos dowe mense . Nie 'n woord sink by julle in nie , want julle wil nie behoorlik luister na wat Ek sê nie . En daar is 'n goeie rede voor .
43008044	Die duiwel is julle pa ! Al wat julle wil doen , is om na julle pa te luister . Wat hy sê , doen julle . Die duiwel stel net daarin belang om mense se lewe te vernietig en hulle dood te maak . Hy was nog altyd so . Hy gee ook niks om vir die waarheid nie . Al waarin hy belangstel , is om te lieg en te bedrieg . Dit is hoe hy is . As hy sy mond oopmaak , lieg hy . 'n Mens kan niks glo wat hy sê nie . Ja-nee , hy is die oorsaak van al die bedrog en leuens in hierdie wêreld .
43008045	Maar kyk nou wat gebeur met My . Ek kom praat die waarheid met julle , maar julle sê Ek lieg . Dit wys julle net !
43008046	Ek daag julle uit ! Bewys dat Ek een voet verkeerd gesit het , ja , dat Ek iets gedoen het waarvan God nie sal hou nie . Toe , kan julle ? Nou goed , as Ek dan die waarheid praat , waarom wil julle nie aanvaar wat Ek sê nie ?
43008047	Ek kan maar net aan een rede dink : 'n kind van God sal mos graag na God luister . Julle wil nie na My luister nie , wat maar net kan beteken dat julle nie kinders van God is nie . "
43008048	Daarvan het die Jode niks gehou nie . " Dit bewys net weer hoe reg ons nog altyd oor jou was . Jy is van jou sinne beroof en nog dom ook ! "
43008049	" Ek is allesbehalwe van my sinne beroof , " sê Jesus . " Dit is 'n kwessie van wie vir jou belangrik is . Vir My is my Vader belangrik en Ek steek dit nie weg nie . Maar al wat julle kan doen , is om My te beledig . Dit ontstel My egter nie .
43008050	Dit is nie Ek wat graag in die kalklig wil staan nie . Dit is God wat wil hê dat mense moet dink Ek is belangrik . En Hy is die Een wat besluit wat reg of verkeerd is .
43008051	Nou wil Ek regtig vir julle iets belangriks sê : as iemand dit wat Ek sê so ernstig opneem dat dit die enigste manier word waarop hy dink en optree , sal hy nooit , maar nooit , geestelik doodgaan nie . "
43008052	Die Jode het nie op hulle laat wag nie . " Nou wonder ons nie meer of jy van jou sinne beroof is nie , ons weet dit ! Jy raak sommer goed kwyt soos dat die een wat jou woorde ernstig opneem , nooit geestelik sal doodgaan nie . Weet jy dan nie dat Abraham gesterf het nie ? En weet jy nie dat God se boodskappers van ouds almal dood is nie ? Wil jy nou probeer sê dat hulle nie God se boodskap geken het nie ? Wat 'n vermetelheid !
43008053	Dink jy miskien jy is belangriker as ons vader Abraham of as die boodskappers van God ? Hulle het gesterf , maar jy sal kamma nie sterf nie ! Wie dink jy nou eintlik is jy ? "
43008054	" Kyk , Ek probeer nie voorgee dat Ek belangriker is as wat Ek regtig is nie . Dit sou niks help nie , " sê Jesus . " Dit is my Vader wat wil hê dat julle moet sien hoe belangrik Ek regtig is . En weet julle wie is my Vader ? Dit is niemand anders as die Een wat julle julle God noem nie .
43008055	Julle herken Hom natuurlik nie in wat Ek sê of doen nie , maar Ek weet dit is Hy . Ek ken Hom en Ek doen wat Hy sê . Ek moet dit vir julle sê . As Ek maak asof dit nie so is nie , is Ek ook net nog 'n leuenaar .
43008056	Dit het julle vader Abraham baie opgewonde gemaak om hom net voor te stel hoe dit sou wees as Ek kom . Hy het nie daaraan getwyfel dat Ek sou kom nie en hy was bly daaroor . "
43008057	Die Jode sê toe vir Hom : " Sjoe , dis darem 'n mond vol ! Jy sê jy het Abraham gesien , maar jy ' s nog nie eens 50 nie . "
43008058	Jesus sê toe : " Luister hierna : Abraham was nog nie eens gebore nie , toe was Ek al daar . "
43008059	Dit was vir die Jode die laaste strooi . Hulle het klippe opgetel om Hom daarmee te gooi . Voor hulle hulle egter kom kry , is Jesus daar weg , die tempel uit .
43009001	In die verbygaan sien Jesus 'n man wat blind gebore is .
43009002	" Wie se skuld is dit dat hierdie man blind gebore is ? " vra sy dissipels Hom . " Het hy self vir God ongelukkig gemaak of was dit sy ouers ? "
43009003	" Nee , " sê Jesus , " dis nie een van hulle se skuld nie . God wil juis hierdie man se blindheid gebruik om te wys wat Hy vir mense kan doen .
43009004	Ons almal moet saamwerk om te wys wat God vir mense kan doen terwyl ons nog kan . Daarvoor het Hy My mos gestuur . Daar gaan 'n stadium kom wanneer ons dit nie meer sal kan doen nie .
43009005	Terwyl Ek hier by julle is , kan Ek vir die mense wys wat God regtig wil hê en wat nie . "
43009006	Jesus se woorde was nog nie koud nie of Hy meng 'n bietjie spoeg en grond . Hierdie modderigheid smeer Hy toe op die blinde se oë
43009007	en sê : " Toe , jy kan maar loop . Gaan was jou in die bad by die Siloamfontein . " ( " Siloam " beteken : hy wat gestuur is . ) Die blinde het dit gedoen . Na 'n rukkie kom hy weer daar aan , maar hierdie keer kon hy alles sien !
43009008	Baie mense het hom geken , want hy het dikwels daar gesit en bedel . Hierdie mense , asook die mense wat naby hom gebly het , kon hulle oë nie glo toe hulle hom sien nie .
43009009	" Is dit nie sowaar dieselfde man wat altyd hier gesit en bedel het nie ? " " Ja , sowaar , " het party gesê . Ander was minder geesdriftig : " Nee , dit lyk maar net soos hy . " " Kan julle nie sien nie , dit ís ek ! " roep die man uit .
43009010	" Maar hoe het dit gebeur dat jy nou kan sien ? " vra hulle hom .
43009011	Die man vertel hulle toe alles : hoe Jesus modder gemaak en dit op sy oë gesmeer het ; hoe Jesus hom na die Siloambad toe gestuur het om te was , en nou kan hy sien ! Die mense vra toe opgewonde :
43009012	" Waar ' s daardie man ? Ons wil hom sien . " " Ek weet ongelukkig nie , " was sy antwoord .
43009013	Die mense vat die man toe reguit na die Fariseërs toe .
43009014	Die probleem was dat Jesus die man op die sabbat gesond gemaak het .
43009015	Die Fariseërs wou die hele storie van voor af hoor . Die man het weer alles van die modder en die bad vertel . Die Fariseërs het nie mooi geweet wat om van alles te dink nie .
43009016	Party het gesê : " Ons kan nie sien hoe hierdie man enigiets met God te doen kan hê nie . Hy steur hom dan glad nie aan die reëls vir die sabbat nie . " Ander het weer sterk van hulle verskil . " Ons stem nie saam nie , " het hulle gesê . " Hoe verklaar julle al dié wonderlike dinge wat hy doen ? Waar sal iemand wat niks met God te doen wil hê nie die krag vandaan kry vir dié wonders ? "
43009017	Hulle ondervra die man toe weer : " Sê vir ons , wat dink jy van Jesus ? Jy behoort mos te weet , want dit is jou oë wat hy gesond gemaak het . " " Hy ' s'n man van God , 'n profeet , " kom die kort , maar kragtige antwoord .
43009018	Die Jode was baie skepties oor die storie dat die man regtig blind was . Toe hulle egter sy ouers roep en hulle vra , kon hulle nie meer twyfel nie .
43009019	" Is dié man julle seun wat volgens julle blind gebore is ? "
43009020	“ Ja , dit is ons seun dié . Julle kan ons maar glo , hy kon nog nooit sien nie , ” antwoord sy ouers . “ Hoe is dit dan dat hy nou skielik kan sien ? ” wou die Fariseërs weet . “ Nee , nou vra julle ons vas . Ons weet nie . Ons het geen idee wie sy oë gesond gemaak het nie . Maar daar staan hy . Hoekom vra julle hom nie self nie ? Hy 's mos al 'n grootmens . Hy kan darem seker vir homself praat . ”
43009021	
43009022	Sy ouers was bang vir die Jode ; daarom het hulle so ontwykend geantwoord . Hulle het alte goed geweet wat die Joodse leiers besluit het : enigiemand wat iets goeds oor Jesus sê of Jesus in die openbaar verdedig , sou nie meer welkom wees by die Joodse byeenkomste nie . Sulke mense sal nooit weer daar mag kom , of saam met die Jode mag kerk hou nie . Daarvoor het die man se ouers nie kans gesien nie .
43009023	Om uit die moeilike situasie te kom het hulle maar gesê : " Vra hom self ; hy ' s oud genoeg . "
43009024	'n Tweede keer roep die Joodse leiers toe die man nader . Hulle wou hom 'n bietjie toets : " Gaan liewers op jou knieë en sê vir God dankie . Maak Hom groot . Vergeet van hierdie ander man , hierdie Jesus ; hy ' s sommer 'n regte sondaar ! "
43009025	Die man sê toe : " Wel , ek kan nie eintlik sê of hy 'n sondaar is of nie . Dis julle terrein daardie . Julle is mos die godsdienstige spesialiste . Waarin ek egter die spesialis is , is dit : ek was blind , maar nou kan ek sien ! "
43009026	" Verduidelik 'n bietjie weer vir ons alles van voor af . Wat het hy presies gedoen ? " vra hulle die man toe weer .
43009027	" Maar luister julle nie na wat ek sê nie ? Ek het mos al vir julle alles vertel . Hoekom wil julle dit weer hoor ? Julle wil hom nie dalk begin volg nie , of hoe ? "
43009028	Daarvan het die Joodse leiers niks gehou nie . Hulle het die man begin uitskel : " Jy ' s deurmekaar , man . Jy is sy volgeling . Ons is getroue volgelinge van Moses .
43009029	En Moses staan ten minste aan God se kant , want God het met hom gepraat . Daarvan is ons seker ! Maar hierdie man , Jesus , van hom weet ons niks . Ons weet nie eens waar hy uitgekruip het nie . "
43009030	Die man sê toe : " Dit is darem baie snaaks . Julle sê julle weet kamma nie waar hy uitgekruip het nie . Intussen was dit juis hy wat my weer laat sien het .
43009031	Ons almal weet tog dat God nie na mense luister wat niks met Hom te doen wil hê nie . God verhoor slegs die gebede van iemand wat Hom dien en so optree dat God met hom tevrede voel .
43009032	Boonop het nie een van ons nog ooit gehoor dat iemand 'n man wat blind gebore is , weer kon laat sien nie .
43009033	Jesus sou mos nie een van dié dinge kon doen as hy nie aan God se kant gestaan het nie , nie waar nie ? "
43009034	Die Joodse leiers was woedend . " Jou hele lewe is net een groot stuk sonde . Van God en sy dinge weet jy net mooi niks ! Nou wil jy jou lyf staan en godsdiensonderwyser hou by ons . Watter vermetelheid ! " Hulle het hom verbied om weer sy voete by enige van hulle byeenkomste te sit . Hy was nie meer by hulle as Jode welkom nie .
43009035	Die nuus dat die Joodse leiers die man weggejaag het , het by Jesus uitgekom . Jesus het hom toe gaan soek en toe Hy hom kry , vra Jesus hom reguit : " Wil jy graag 'n volgeling en vriend van die Seun van God wees ? "
43009036	Dadelik antwoord die man : " Wys asseblief vir my waar Hy is . Ek wil graag sy volgeling wees . "
43009037	" Hy staan hier reg voor jou . Jy is besig om met Hom te gesels , " sê Jesus .
43009038	" Here , ek wil graag u volgeling wees , asseblief , " sê die man . Hy sak toe op sy knieë neer en maak Jesus se Naam groot .
43009039	Jesus sê toe : " Ek het na hierdie wêreld toe gekom sodat die mense presies kan weet waar hulle met God staan . Dit beteken dat mense wat God skynbaar nog nooit geken het nie , Hom nou leer ken . Aan die ander kant beteken dit egter ook dat mense wat nog altyd gedink het dat hulle God wel ken , gaan hoor dat hulle Hom eintlik glad nie ken nie . "
43009040	Van die Fariseërs wat daar naby rondgestaan het , het Jesus dit hoor sê . Hulle reageer toe dadelik : " Wat ? Wil jy nou vir ons sê dat ons God eintlik nie ken nie ? "
43009041	Jesus het Hom nie laat afskrik nie : " As julle God regtig nie geken het nie , sou God nie julle foute teen julle gehou het nie . Maar nou laat julle almal goed verstaan dat júlle eintlik die mense is wat God baie goed ken . Wel , juis daarom sal julle die skuld moet dra vir elke verkeerde ding wat julle doen . "
43010001	" Luister nou mooi . Ek gaan vir julle 'n voorbeeld gee om julle te help om beter te verstaan wat Ek wil sê . Julle weet mos hoe dit met 'n skaapboerdery gaan . As iemand skelm in die kraal probeer inkom en nie die hek gebruik nie , wil hy net kom kwaaddoen . Net 'n dief doen dit !
43010002	Die herder sal die hek gebruik om in die kraal in te gaan .
43010003	" Die wag by die hek sal dit dadelik vir hom oopmaak . In die kraal sal hy sy skape bymekaarmaak . Hy sal hulle op hulle name roep en hulle sal kom . Dan sal hy hulle uit die kraal lei .
43010004	" Hy sal voor hulle uitstap weiveld toe en hulle sal agternakom , want hulle ken sy stem .
43010005	Hulle sal egter nie agter vreemdelinge aanloop nie . Hulle sal eerder weghardloop , want hulle ken nie die vreemdeling se stem nie . "
43010006	Hoewel Jesus hierdie eenvoudige voorbeeld gebruik het , het die Joodse leiers nog steeds nie gesnap wat Hy bedoel nie .
43010007	" Laat Ek dit nog eenvoudiger stel . Julle kan My met die hek van die skaapkraal vergelyk . Sê My , wat is die enigste regte manier om in die kraal in te kom ? Natuurlik deur die hek . " En die enigste regte manier om na God toe te kom ? Natuurlik deur My !
43010008	" Al die ander wat voor My gekom het , het mense op die verkeerde pad gelei . Hulle is soos diewe wat mense net wou kul . Hulle het kamma redding kom aanbied , maar God se kinders het nie na hulle geluister nie .
43010009	Ek is vir julle soos 'n hek vir die skape . Ek is die hek deur wie julle na die weivelde van vrede en vriendskap met God kan stap . Deur My kry julle alles wat julle geestelik nodig het . Enigiemand wat sê dat julle op 'n ander manier by God kan uitkom , gaan julle net op 'n pynlike pad sit ; die pad hel toe !
43010010	Ek is hier om vir julle die kans te gee om altyd by God te wees . By Hom sal julle die lewe voluit kan geniet . En dit is lekkerder as enigiets anders , glo My ! "
43010011	" Ek is vir Christene wat 'n herder vir sy skape is . Wat Ek bedoel , is dit : die herder is bereid om alles te gee ter wille van sy skape , ook sy lewe . Hy sal liewer self doodgaan as dat hy sal toelaat dat sy skape iets oorkom .
43010012	" Iemand wat gehuur word om die skape op te pas , tree nie soos 'n herder op nie . Die skape behoort mos nie aan hom nie . Daarom gee hy nie regtig om vir die skape nie . As 'n leeu byvoorbeeld op die skape afstorm , sal die gehuurde man net maak dat hy so vinnig moontlik wegkom . Hy sal nie eens probeer om die skape te help nie . Die leeu sal al die tyd in die wêreld hê om onder die skape te baljaar .
43010013	Wat met die skape gebeur , maak nie eintlik vir die gehuurde man saak nie .
43010014	" Ek is vir almal wat My volg soos die beste herder van wie hulle kan droom . Daar is 'n sterk verhouding tussen My en elke gelowige . Ons ken mekaar .
43010015	Soos my Vader My ken en Ek Hom ken , so ken Ek en elke gelowige mekaar . Omdat ons vir mekaar omgee , sal Ék liewer sterf as om toe te laat dat my volgelinge iets oorkom .
43010016	Die mense wat julle hier sien , is nie die enigstes wat My volg nie . Daar is baie ander ook , wat van ander plekke af kom . Ek sal ook vir hulle die beste herder wees waarvan hulle kan droom . Uiteindelik sal my volgelinge soos een groot skaaptrop wees met My as hulle enigste herder .
43010017	My Vader het My lief , en met goeie rede ook . Ek is uit vrye wil bereid om doodgemaak te word . Die doel daarmee is om te wys dat Ek self weer uit die dood kan opstaan .
43010018	Niemand sal My sommer kan kom doodmaak nie . Uit my eie sal Ek hulle toelaat om dit te doen . So sal Ek bewys hoe sterk Ek is . Ek kan , as Ek wil , sterf . En Ek kan , as Ek wil , ook weer lewendig word . My Vader het gesê dat Ek dit moet kom doen . Ek moet eers toelaat dat mense My doodmaak en dan moet Ek weer lewendig word . "
43010019	Hieroor het die Jode kwaai aan die stry gegaan .
43010020	" Hy het die spoor heeltemal byster geraak . Vir wat mors julle nog julle tyd om na hom te luister ? " het party kopskuddend gesê .
43010021	" Nee , julle maak 'n groot fout , " kom dit weer van 'n ander . " Iemand wat die spoor byster geraak het , kan nie só praat nie . En buitendien , het julle al van 'n versteurde man gehoor wat iemand wat sy hele lewe blind was , kon laat sien ? Toe , wat sê julle nou ? "
43010022	Dit was weer tyd vir die fees waarin daar teruggedink is aan die tyd toe die tempel ingewy is . Elke jaar in die winter het die Jode met 'n groot fees teruggedink aan die inwyding van hulle tempel .
43010023	Jesus het juis toe deur die Salomosaal in die tempel gestap .
43010024	Die Jode het om Hom saamgedrom . " Moet ons asseblief nie langer so aan die raai hou nie . Toe , sê vir ons , is jy die Een vir wie God gestuur het om ons te red ? Praat reguit met ons ! "
43010025	Jesus sê toe : " Maar dit is wat Ek nog die hele tyd vir julle sê . Dit is julle wat nie wil glo wat julle hoor nie . En dis nie al nie . Kyk wat doen Ek alles . Dit moet seker ook iets vir julle sê . Julle moet tog daaruit kan agterkom dat God deur My werk .
43010026	Maar niks wat Ek doen of sê , maak enige indruk op julle nie . En laat Ek vir julle sê hoekom nie . Ek gaan weer die voorbeeld van die herder en die skape gebruik . Julle is nie van my skape nie .
43010027	My skape sal my boodskap herken . Ek ken hulle en hulle volg My .
43010028	Vir hulle gee Ek die lewe wat nooit sal ophou nie . So sal hulle vir altyd saam met God wees . Hulle hoef nooit vir die hel bang te wees nie . Ek sal hulle versorg en beskerm . Niemand sal hulle uit my versorgende hand kan ruk nie . Daarvoor sal Ek self sorg .
43010029	Hierdie skape het my Vader self vir My gegee . Hulle is die belangrikste van almal . My Vader self sal ook na hulle kyk . En God sal nie toelaat dat enigiemand hulle uit sy versorgende hand kom ruk nie .
43010030	" Ek en die Vader dink en doen dieselfde dinge . Ja , Ons is een . "
43010031	Die Joodse leiers het niks daarvan gehou nie . Hulle wou Jesus sommer daar en dan met klippe doodgooi .
43010032	Jesus was egter te vinnig vir hulle . " Wag 'n bietjie , " sê Hy . " Ek het baie mense gehelp en goeie dinge gedoen . My Vader wou hê Ek moes dit doen . Watter een van die dinge wat Ek gedoen het , het julle so kwaad gemaak dat julle My nou met klippe wil doodgooi ? Sê My . "
43010033	Die Jode het nie op hulle laat wag nie . " Moenie woorde in ons mond lê nie ! Dit gaan nie daaroor dat jy mense gehelp het nie . Wat ons briesend maak , is dat jy God beledig . Jy , wat 'n gewone mens is , stel jouself sommer as God aan . Waar het jy dít nou al gehoor ? "
43010034	" Sê julle Skrif nie iewers : ' Ek , God , het gesê : Julle is gode ’ nie ? " vra Jesus toe .
43010035	" God self noem die mense ' gode ' wat na sy boodskap geluister het . En die Bybel jok mos nie .
43010036	Nou goed , as dit so is , waarom gaan julle so te kere asof Ek God so beledig ? Immers , die Vader self het My spesiaal toegerus en My na die mense in die wêreld toe gestuur . Hier het Ek net kom sê : ' Ek is God se Seun , ' en julle sê sommer Ek beledig God .
43010037	Wel , as dit wat Ek doen God ongelukkig maak , ja , nie is wat Hy graag wil hê nie , dan kan julle dit sê . Maar julle weet dit is nie so nie .
43010038	As julle dink dat wat Ek sê nie waar is nie , kyk dan na wat Ek doen . Julle sal agterkom dat Ek presies doen wat God in so 'n situasie sou doen . Ons tree soos 'n onverbeterlike span saam op . "
43010039	Die Joodse leiers sit toe weer aan die polisie om Jesus te vang . Voor hulle hulle egter kom kry , was Jesus al weer weg .
43010040	Die mense het Hom opgespoor by die plek waar Johannes begin doop het ( oos van die Jordaan ) . Hy is 'n rukkie lank soontoe .
43010041	Die mense wou Hom net nie met rus laat nie . Hulle het gesê : " Johannes het nou wel nie wonders gedoen nie , maar alles wat hy van Jesus gesê het , kan 'n mens maar glo . "
43010042	Baie mense het juis daar Christene geword .
43011001	In Betanië , so drie kilometer van Jerusalem af , het Lasarus met sy twee susters , Marta en Maria , gebly . Dit was dieselfde
43011002	Maria wat die duur olie oor Jesus uitgegooi en toe Jesus se voete met haar hare afgedroog het . Jesus het baie van hulle almal gehou .
43011003	Hy het 'n baie spesiale plekkie vir hulle gehad . Lasarus word toe baie siek . Sy susters het Jesus dadelik daarvan laat weet . Toe Jesus die nuus hoor , sê Hy : “ Hierdie siekte beteken nie Lasarus se einde nie . Dit beteken wel dat mense sal kan sien hoe sterk God regtig is . En as mense dit sien , sal hulle sommer ook besef hoe belangrik die Seun van God is . ”
43011004	
43011005	
43011006	Daarom het Jesus besluit om eers twee dae later Betanië toe te gaan .
43011007	Na 'n paar dae sê Hy vir sy volgelinge : " Kom , ons gaan na Lasarus-hulle toe . "
43011008	Sy dissipels het dadelik vasgeskop , want dit was naby Jerusalem . " U kan dit nie doen nie ! Het U so gou vergeet dat die Jode U nog 'n paar dae gelede met klippe wou doodgooi ? Wat wil U nou weer daar gaan soek ? "
43011009	Jesus maak hulle toe stil . " Daar is twaalf ure lig per dag . En dit moet 'n mens gebruik . Terwyl dit lig is , kan jy sien wat jy doen . Jy sal nie oor goed loop en val of rondstrompel nie . Maar in die nag is dit heeltemal anders .
43011010	As dit donker is , val jy oor alles . In die donker kan jy mos nie sien wat jy doen nie . Dus : terwyl die kans daar is , moet 'n mens doen wat gedoen moet word .
43011011	Nou ja , om terug te kom na ons vriend Lasarus toe , " gaan Jesus verder , " hy slaap . Ek moet hom gaan wakker maak . "
43011012	Dit was maar net 'n ander manier om te sê dat Lasarus dood was . Sy dissipels het gedink Jesus bedoel dat Lasarus regtig slaap . “ Los vir Lasarus , Here . As hy slaap , kan hy mos self wakker word , ” stel hulle voor .
43011013	
43011014	Toe praat Jesus sommer reguit met hulle : " Lasarus is nie meer met ons nie , hy ' s dood . Maar dit is nie slegte nuus nie .
43011015	Ek is bly Ek was nie daar toe dit gebeur het nie . En weet julle hoekom ? As ons nou gaan , gaan dit vir julle baie beteken . Kom , laat ons loop . "
43011016	Tomas , vir wie party mense " Tweeling " genoem het , sê toe vir die ander dissipels : " Kom , laat ons maar saam met Hom in die kake van die dood instap . "
43011017	Toe Jesus-hulle in Betanië aankom , hoor Hy dat Lasarus al vier dae tevore begrawe is .
43011018	
43011019	Daar was nog 'n klomp mense by Marta en Maria se huis om hulle te troos .
43011020	Toe die mense vir Marta kom sê dat Jesus op pad is , is sy dadelik uit na Hom toe . Maria het in die huis bly sit .
43011021	" Here , " begin Marta sommer dadelik toe sy Hom sien . " Waar was U al die tyd ? As U betyds hier was , kon U nog my broer gesond gemaak het . Dan het hy nou nog geleef .
43011022	Tog het ek al die tyd aan een ding bly vashou : ek weet God sal na U luister as U Hom iets vra . "
43011023	Jesus stel haar toe gerus : " Moenie bekommerd wees nie . Jou broer sal weer lewendig word . "
43011024	" Ek weet dit , " sê Marta . " Met die finale oordeel sal God ons almal mos weer lewendig maak . "
43011025	" Dit is nie wat Ek bedoel nie , " sê Jesus . " Ek is die Een wat mense laat opstaan uit die dood en aan hulle die lewe gee wat nooit ophou nie . " As iemand waarlik 'n Christen is , kan hy mos nooit geestelik doodgaan nie . Al sterf sy liggaam , het hy nog die ewige lewe .
43011026	Wie op My vertrou en die ewige lewe het , gaan nooit regtig dood nie . Aanvaar jy dit wat Ek vir jou sê , Marta ? "
43011027	" Natuurlik , Here , " sê sy dadelik . " Ek twyfel nie een oomblik dat U die Seun van God is nie . U is die Een vir wie God spesiaal aangestel het om die mense te kom red . "
43011028	Marta is toe daar weg . Sy het stilletjies vir Maria gaan roep . " Die Here wag vir jou . Hy wil graag met jou praat . "
43011029	Toe Maria dit hoor , spring sy op en loop haastig na Jesus toe .
43011030	Jesus het buite die dorp vir haar gewag . Dit was op dieselfde plek waar Hy met Marta gepraat het .
43011031	Die Jode in die huis het nie geweet waarom Maria so vinnig daar weg is nie . Hulle is toe agterna om haar te troos . Hulle het gedink sy voel hartseer en is daarom graf toe om daar te gaan huil .
43011032	Toe Maria Jesus kry , gryp sy net sy voete vas . " Here , " stamel sy , " as U betyds hier was , sou my broer vandag nog geleef het . "
43011033	Toe Jesus haar snikke hoor en ook hoor hoe die Jode huil wat saam met haar was , het Hy 'n knop in sy keel gekry . Hy het baie hartseer gevoel .
43011034	" Waar is hy begrawe ? " vra Jesus . " Kom saam , Here , ons gaan wys U , " sê hulle .
43011035	Jesus kon sy trane nie meer keer nie . Hy het gehuil .
43011036	" Kyk net ! Hy moes Lasarus darem baie liefgehad het ! " sê party Jode toe , terwyl ander sê :
43011037	" Ons wonder darem . Julle weet , Hy het mos 'n blinde laat sien . Kon Hy nie dalk iets gedoen het sodat Lasarus nie doodgegaan het nie ? "
43011038	Jesus was nog steeds baie hartseer toe Hy by die graf kom . Lasarus se lyk was in 'n soort grot begrawe . Die ingang was met 'n groot rots toegemaak .
43011039	" Vat weg die rots , " sê Jesus . Marta probeer nog keer : " Asseblief , Here ! Hy lê al dae daar . 'n Mens kan al die liggaam ruik . "
43011040	" Marta , Marta ! " sê Jesus vir haar . " Vergeet jy so gou ? Ek het netnou nog vir jou gesê dat as jy My vertrou , jy sal sien wat God regtig kan doen . "
43011041	Hulle vat toe die rots weg . Jesus maak sy oë toe en bid : " Vader , dankie dat U altyd luister as Ek iets vra .
43011042	Hier staan baie mense rond . Ter wille van hulle praat Ek so . Wanneer hulle My hoor bid en sien wat gebeur , sal hulle begin besef dat Ek van U af kom . "
43011043	Toe roep Jesus hard uit : " Lasarus , kom uit ! "
43011044	Daar verskyn Lasarus toe in die ingang van die graf . Oomblikke tevore was hy nog dood . Nou staan hy daar , lewendig ! Hy was van kop tot tone in linnelappe toegedraai . Selfs die lap wat oor sy gesig gesit is , was nog daar . Jesus sê toe : " Haal die lappe van hom af , sodat hy self hier kan wegstap . "
43011045	Die Jode wat saam met Maria gekom het , het nog daar gestaan . Hulle het alles gesien wat Jesus gedoen het . Baie van hulle het daar en dan sy volgelinge geword .
43011046	'n Klompie het egter by die Fariseërs gaan nuus aandra . Hulle het hulle alles vertel wat Jesus gedoen het .
43011047	Die leiers vra toe dat die Joodse Raad bymekaar moes kom . Die Raad was eintlik die godsdienstige parlement van die Jode . " Wat gaan ons nou doen ? " vra hulle raadop . " Kyk net wat vang hierdie man alles aan . Kyk al die wonders !
43011048	As ons hom toelaat om so aan te gaan , stroom al die mense netnou agter hom aan . En daarvan gaan die Romeine niks hou nie . Hulle sal weer dink dit is die een of ander opstand . Dan gaan hulle kom en alles met die grond gelykmaak — ons en al die ander mense inkluis . "
43011049	Kajafas kry toe kans om iets te sê . Hy was nie net 'n lid van die Joodse Raad nie , maar ook daardie jaar die voorsitter daarvan . Hy begin toe so : " Van dié soort dinge weet julle net mooi niks . Maar luister , ek het 'n plan . Dink net hoe goed dit vir ons en die volk kan wees om van hierdie man ontslae te raak . Maak hom dood en dan sal die Romeine tevrede wees .
43011050	So sal die hele volk nie hoef te sterf nie , maar net hierdie een man . Laat hy in plaas van hulle doodgemaak word . "
43011051	Hoewel hy hierdie woorde gesê het , was dit eintlik nie regtig hy wat gepraat het nie . Onthou , hy was daardie jaar die voorsitter van die Joodse Raad , ja , hoëpriester ! Dit was God wat deur hom gepraat het . Hy was eintlik 'n boodskapper van God toe hy gesê het dat Jesus moes sterf sodat die volk kon bly leef .
43011052	En dit was nie net bedoel vir die klompie Jode wat in Jerusalem gebly het nie . Nee , dit was bedoel vir al God se kinders , waar hulle ook al in hierdie wêreld mag wees . Jesus het gesterf , sodat hulle ook die ewige lewe kan kry en so aan die een gesin van God kan behoort .
43011053	Sommer op daardie vergadering het die Raad besluit om Jesus dood te maak .
43011054	Jesus het toe besluit om maar vir eers weg te bly van daardie Jode af . Daarom het Hy koers gekies die droë platteland in . Hy is saam met sy dissipels na die plek met die naam Efraim toe , 'n dorpie aan die rand van die woestyn .
43011055	Dit was ook weer tyd vir die paasfees . Die mense het van oral uit die platteland na Jerusalem gestroom . Hulle wou betyds daar kom om alles vir die feesvierings reg te kry . Jesus was die groot onderwerp van bespreking .
43011056	Terwyl die mense in die tempel rondgestaan het , het hulle by mekaar probeer uitvis : " Wat dink julle ? Gaan hy sy gesig hier by die fees wys ? "
43011057	Jesus was ook druk onder bespreking by die Fariseërs en die leiers van die priesters . Hulle het die mense gevra om op die uitkyk te wees vir Hom . As iemand Hom gewaar , moes hy hulle dadelik laat weet . Hulle sou dan die polisie stuur om Hom te gaan vang .
43012001	Ses dae voor die paasfees kom Jesus weer in Betanië aan , waar Lasarus-hulle gebly het .
43012002	Die mense daar het 'n spesiale ete vir Jesus gereël . Marta het hulle bedien en gesorg dat hulle genoeg het om te eet . Lasarus het saamgeëet .
43012003	Maria bring toe 'n houer met duur olie wat van nardus gemaak is daar aan . Dit het soet en baie lekker geruik en is as 'n soort parfuum gebruik . Sy gooi toe sommer heelwat van die lekker olie oor Jesus se voete uit . Daarna vee sy die oortollige olie met haar hare van sy voete af . Die hele huis het lekker geruik van die heerlike olie .
43012004	Judas Iskariot was nie baie tevrede daarmee nie . ( Dit is dieselfde een wat Jesus later in die rug sou steek . ) Hy was die volgeling van Jesus wat met hulle groepie se geld gewerk het .
43012005	" Watse geldmorsery is dit dié ? Hoekom het ons nie liewer die olie gevat en gaan verkoop nie ? Ons sou maklik 'n volle jaar se salaris van 'n handwerker vir die olie kon gekry het . Dink net hoeveel armes ons met soveel geld kon gehelp het ! Nou het ons niks nie . "
43012006	Maar Judas was 'n groter jakkals as dit . Hy was nie so vreeslik bekommerd oor die armes nie . Nee , hy was 'n regte dief . Hy het mos met Jesus-hulle se geld gewerk en homself goed daaraan gehelp .
43012007	" Los haar , " sê Jesus toe . " Laat sy dit hou . Sy gaan dit weer nodig kry vir my begrafnis .
43012008	Julle sal altyd weer 'n kans kry om die armes te help , want daar sal maar altyd arm mense wees . Maar met My is dit anders . Ek sal nie altyd by julle wees nie . As julle dan iets moois vir My wil doen , doen dit terwyl julle nog kan . "
43012009	Die nuus dat Jesus in Betanië was , het soos 'n veldbrand versprei . Die Jode het dadelik afgesit soontoe . Dit was nie net omdat Jesus daar was nie . Hulle was baie nuuskierig om Lasarus ook te sien . Hulle wou sien hoe lyk iemand wat dood was , maar nou leef .
43012010	Toe die leiers van die priesters dit hoor , het hulle besluit om Lasarus ook sommer uit die weg te ruim . Hulle het gesien hoe die Jode na Betanië gestroom
43012011	en Jesus begin volg het .
43012012	Jerusalem het uit sy nate gebars van al die mense wat fees toe gekom het . Hulle was baie opgewonde toe hulle hoor Jesus kom Jerusalem toe . Natuurlik is hulle dadelik daar weg om Hom langs die pad te ontmoet .
43012013	Met palmtakke in die hand het hulle die hele pad geskreeu : " Ons prys U , U is baie spesiaal ! U kom omdat die Here dit wil hê , U is die koning van Israel . "
43012014	Jesus het op 'n jong donkie daar aangery gekom . Die Skrif sê mos :
43012015	" Julle hoef nie bang te wees nie , inwoners van Sion . Kyk net ; julle koning kom . Hy ry op 'n jong donkie . "
43012016	Jesus se volgelinge het natuurlik nie in daardie stadium besef dat hierdie gejuig en die woorde uit die Skrif 'n baie dieper betekenis gehad het nie . Dit sou hulle eers later insien . Eers toe Jesus sy krag gewys het deur uit die dood op te staan , het hulle weer mooi oor alles gedink . Toe het hulle dit begryp .
43012017	Die mense wat gesien het hoe Jesus Lasarus lewendig maak , was ook deel van die groot klomp mense rondom Jesus .
43012018	Hulle het natuurlik alte gretig vir almal van die wonder vertel wat by Lasarus se graf gebeur het . Dit is tog hoekom die ander mense Jesus kom soek het .
43012019	Vir die Fariseërs was dit egter slegte nuus . Met die hande in die hare het hulle vir mekaar gesê : " Kyk net wat gaan nou hier aan . Dinge ruk handuit . Al wat leef en beef hardloop agter hom aan ! "
43012020	Onder al die Jode was daar ook 'n klompie Grieke in Jerusalem . Hulle het spesiaal vir die fees gekom .
43012021	Hulle loop toe vir Filippus ( die een wat van Betanië in Galilea af kom ) raak en vra vir hom : " Meneer , kan ons asseblief 'n bietjie met Jesus praat ? "
43012022	Filippus praat toe met Andreas daaroor en hulle is toe saam na Jesus toe .
43012023	Jesus sê toe vir hulle : " Die tyd kom nou vinnig nader dat julle sal sien hoe belangrik Ek regtig is .
43012024	Laat Ek dit vir julle so verduidelik : 'n koringsaadjie wat jy nooit saai nie , sal maar net een saadjie bly . Maar as jy dit in die grond saai , verdwyn die saadjie 'n ruk lank . Dit is of dit doodgaan . Maar dan kom daar 'n plantjie op en dit dra honderde koringkorrels .
43012025	'n Selfsugtige mens wat niks vir ander voel nie omdat hy net heeltyd aan homself dink , is op die verloorpad . Hy gaan uiteindelik niks oorhou nie , nie eens sy eie lewe nie . " Wie egter ander in die lewe eerste stel en bereid is om opofferings te maak , al kos dit wat , leef soos God dit wil hê . Hulle sal alles wen , omdat God sal sorg dat hulle geestelik vir altyd sal leef .
43012026	" Iemand wat My wil dien , moet dus bereid wees om my voorbeeld te volg . Hy moet in enige situasie presies doen wat Ek sou doen ; ja , in hierdie lewe moet hy aan die werk wees op plekke waar Ek graag sou wou werk . God self sal iemand wat dít doen , prys .
43012027	" Op die oomblik is my gemoed beswaard . Ek weet nie mooi wat om te bid nie . Sal Ek bid : ' Vader , maak 'n ander plan sodat Ek nie hoef te sterf nie ' ? Dit kan Ek tog nie bid nie ! Ek het dan juis gekom om te sterf en op te staan . Ek kan nou net een gebed bid :
43012028	' Vader , doen wat nodig is sodat mense kan sien hoe groot en belangrik U is ! ' "
43012029	Skielik praat Iemand uit die hemel : " Ek het al baie vir mense gewys hoe groot en belangrik Ek is . Maar Ek gaan dit weer 'n keer doen . " " Hoor die donderweer ! " het party gesê . " Nee , man , dit was 'n engel wat met hom gepraat het , " kom dit weer van ander .
43012030	" Julle is reg . Iemand het gepraat , " sê Jesus . " Maar Hy het eintlik nie met My gepraat nie , maar met julle .
43012031	" Die tyd het gekom dat die mense gaan hoor wie reg en wie verkeerd is . Party mense dink mos die duiwel swaai die septer in die wêreld . Wel , Ek het vir julle nuus . Sy mag is gebreek . Hy het nie meer 'n sê in hierdie wêreld nie . By My gaan julle ware mag sien .
43012032	Ek gaan opgelig word van die aarde af .
43012033	( Hier het Hy sy kruis in gedagte gehad . ) Soos 'n magneet gaan Ek dan mense na My toe aantrek , weg van die sonde van die wêreld af . "
43012034	" Nou is ons deurmekaar ! " sê die mense toe . " Sover ons weet , sê die Skrif dat as die Redder eers eenmaal hier is , Hy altyd hier sal bly . Nou sê jy dat die Seun aan 'n kruis gaan hang . Waarvan praat jy ? Wie is hierdie ' Seun ' ? "
43012035	Jesus antwoord toe met 'n beeld : " Dit is nog nie donker nie . Die Lig gaan nog 'n rukkie hier wees : gebruik die lig om te doen wat jy moet doen . Netnou kom die donker en dan is dit te laat . As dit eers donker is , verdwaal jy maklik en dít is 'n gemors .
43012036	Die Lig skyn nou oor julle . Maak oop julle oë en aanvaar die Lig . Dan sal julle altyd by die Lig wees en werklik sinvol kan leef . " Daarna is Jesus daar weg sonder dat die mense presies geweet het waarheen Hy is .
43012037	Wat Jesaja soveel jare terug gesê het , is met Jesus weer waar bewys . Die mense wou Jesus nie aanvaar nie , al het Hy al die wonderlike dinge gedoen . Jesaja het nie verniet gesê nie : “ Here , wie het hulle aan ons woorde gesteur ? Wie het raakgesien wat die Here regtig kan doen ? ”
43012038	
43012039	Hulle wou nie glo nie ; nou kan hulle nie glo nie . Dit rym met wat Jesaja gesê het :
43012040	" God het hulle soos blinde mense gemaak . Hulle het niks meer vir God omgegee nie . Ja-nee , hulle kon God nie meer raaksien nie en het nie vir Hom omgegee nie . Die kans dat hulle na God toe sal kom om sy kinders te word is nul . "
43012041	Jesaja het hierdie dinge oor Christus gesê omdat hy besef het hoe belangrik Christus is .
43012042	Baie mense , selfs van die Joodse leiers , was saam met Jesaja oortuig van hoe belangrik Jesus is . Stilletjies , op hulle eie , het hulle Jesus aanvaar . Hulle wou dit egter vir niemand sê nie , want hulle was bang . Hulle het koue voete gekry as hulle daaraan gedink het dat die Jode hulle uit hulle byeenkomste sou wegjaag en hulle sou verbied om weer daar te kom as hulle iets goeds van Jesus sou sê .
43012043	Hulle probleem was dat hulle harder probeer het om mense te beïndruk as vir God .
43012044	Jesus praat toe hard sodat almal Hom kon hoor : " Hy wat My gelowig aanvaar , aanvaar nie net vir My nie ; hy aanvaar ook vir God wat My gestuur het .
43012045	Hy wat werklik begryp wie Ek is , begryp ook wie My gestuur het .
43012046	Ek is die Lig wat helder in hierdie donker wêreld ingeskyn het . Wie My gelowig aanvaar , sal nooit weer in die donker hoef rond te strompel nie . Ek het nie gekom om te kyk hoeveel mense Ek hel toe kan stuur nie ; inteendeel .
43012047	" Om die waarheid te sê , as iemand hom nie steur aan wat Ek sê nie , gaan Ek nie my energie mors om te sorg dat hy in die hel beland nie . Ek het beter dinge om te doen . Ek wil eerder my energie gebruik om mense hemel toe te vat , nie hel toe nie .
43012048	As iemand sy rug vir My draai en my boodskap ignoreer , sal hy wel sy moses teëkom . Hy het mos gehoor wat Ek gesê het ! By die finale oordeel sal niemand dit vir hom hoef te herhaal nie . Hy sal my woorde dan onthou , dat wie My nie aanvaar nie , hel toe gaan . Dan sal hy weet wat God oor hom besluit het .
43012049	" Dit is so omdat Ek nie sommer wat Ek gesê het uit my duim gesuig het nie . My Vader het My presies vertel wat om te sê en wat nie . Toe het Hy My gestuur .
43012050	Ek weet presies wat Hy wil hê : Ek moet dit vir mense moontlik maak om vir ewig saam met Hom te leef . Dit het die Vader vir My gesê en dit sê Ek vir julle . "
43013001	Die paasfees was net om die draai . Jesus het besef die tyd het gekom om terug te gaan na sy Vader toe . Dit was nie vir Hom maklik nie . Hy het baie geheg geraak aan sy getroue volgelinge hier op aarde . Hy was baie lief vir hulle .
43013002	Daardie aand het Jesus saam met sy groepie getrouste volgelinge geëet . Die duiwel het toe al klaar vir Judas oortuig om Jesus in die rug te steek .
43013003	Dit het Jesus nie bang gemaak nie . Hy het van God af gekom en moes nou teruggaan . Boonop het Hy alles onder beheer gehad . Daarvoor het God gesorg .
43013004	Jesus staan toe op en bind 'n handdoek om sy middel vas .
43013005	Hy maak toe 'n bak vol water en begin sy volgelinge se voete een vir een was . Met die handdoek om sy lyf droog Hy hulle voete af .
43013006	Hy kom toe by Simon Petrus . Voor Hy nog kon begin , val Petrus weg : " Here , wil U nou regtig my voete staan en was ? "
43013007	" Petrus , dit mag nou vir jou snaaks lyk dat Ek so iets wil doen , " sê Jesus , " maar gee 'n bietjie kans ; al hierdie dinge sal wel later vir jou sin begin maak . "
43013008	" Moet asseblief nie aan my voete raak nie , " vra Petrus , " nie nou nie en ook nie later nie . " " Wel , " antwoord Jesus hom , " as Ek nie jou voete was nie , beteken dit dat jy nie een van ons is nie . Dan gaan jy ook nie kry wat Ek vir jou kan gee nie . "
43013009	" Here , as dit die geval is , moet dan asseblief nie by my voete stop nie . Was my hande ; was my kop — sommer alles ! "
43013010	Jesus sê toe : " Jy het mos vanoggend gebad . Dit is nou eers genoeg om net jou voete te was ; dan is jy weer heeltemal skoon . Maar nie almal van julle sal skoon word nie , al was Ek almal se voete . "
43013011	Hierdie laaste sin was op Judas gemik . Jesus het mos geweet Judas gaan Hom verraai .
43013012	Jesus het voortgegaan en almal se voete gewas . Daarna gaan sit Hy weer op sy plek . " Maak dit sin wat Ek vir julle gedoen het ? Wel , laat Ek dit so vir julle verduidelik . Hoe praat julle oor My ?
43013013	Julle noem My mos ' die Een wat alles vir ons leer ' of ' ons Leier vir wie ons onvoorwaardelik volg ' . Julle is natuurlik reg . Ek is al hierdie dinge .
43013014	Nou maar goed . As Ek , die Een wat julle leer en lei , julle voete was , wat sê dit vir julle ? Net een ding : julle behoort mekaar se voete net so te was .
43013015	Ek het nou vir julle 'n goeie voorbeeld gegee : volg daardie voorbeeld . Doen aan mekaar wat Ek aan julle gedoen het .
43013016	Dit kan nie anders nie , want die werker skryf mos nie vir die baas voor wat om te doen nie . As jy iemand stuur , vertel die een wat gestuur word nie vir jou wat jy wil hê nie . Dit werk mos andersom !
43013017	Dit weet julle tog . As julle regtig gelukkig wil wees , moet julle doen wat Ek nou net vir julle gesê het .
43013018	Ek praat nie van julle almal nie . Ek ken julle goed , want Ek het julle as my vriende gekies . In die Skrif staan : ' Die een wat saam met My geëet het , het my seer geskop . ' Julle sal dit sien waar word .
43013019	Ek sê dit nou al vir julle . Kyk maar net . Wanneer dit gebeur , sal julle nie onkant gevang word nie , want julle sal weet dat dit moet gebeur . Wanneer dit gebeur , sal julle net al hoe meer oortuig raak wie Ek regtig is .
43013020	" Dit moet julle altyd besef : sê nou Ek stuur iemand en mense ontvang hom met oop arms , is dit eintlik vir My wat hulle so ontvang . En as hulle My so met oop arms ontvang , ontvang hulle eintlik so vir God wat My gestuur het . "
43013021	Jesus het nog ernstiger geword en was nou sigbaar ontsteld . " Ai , dit is vir My swaar om dit vir julle te sê , maar een van julle gaan My lelik in die rug steek . "
43013022	" Wie sou dit nou wees ? " het sy volgelinge so stilletjies onder mekaar gevra .
43013023	Simon skraap toe moed bymekaar om te vra . Hy knik toe vir die dissipel wat langs Jesus gesit het . ( Dit was die dissipel van wie Jesus baie gehou het . ) “ Vra 'n bietjie wie dit is . ”
43013024	
43013025	Die dissipel leun toe oor : " Here , wie is dit ? "
43013026	Jesus sê toe : " Ek gaan 'n bietjie sous op hierdie brood sit en dit vir een van julle gee . Kyk mooi , dit is hy ! " Jesus doen dit toe en gee die brood vir Judas , seun van Simon Iskariot .
43013027	Hy het dit gevat en geëet . Van toe af het Satan 'n houvas op hom gekry . Jesus sê toe : " Moenie nog wag nie . Maak gou ! "
43013028	Die ander aan tafel het nie geweet wat Jesus bedoel nie . Hulle het gedink dit het maar iets met die geld te doen .
43013029	( Judas het mos met die geld gewerk . ) Judas moes seker nog iets vir die fees gaan koop of ietsie vir die armes gee , het hulle vir mekaar gesê .
43013030	Judas het dadelik opgestaan en uitgestap . Buite was dit pikdonker .
43013031	Toe Judas by die deur uit is , sê Jesus : " Nou gaan die dinge begin gebeur . Julle sal sien hoe belangrik die Seun regtig is .
43013032	Dan sal julle ook sien hoe groot en belangrik God is . Hierdie groot God gaan self vir julle wys hoe belangrik sy Seun is . En julle sal nie meer lank hoef te wag om dit te sien nie .
43013033	My liewe vriende , my tydjie by julle raak nou min . Ek gaan weg en julle sal My soek , maar My nie kry nie . Julle sal nie kan kom waar Ek gaan nie . Ek het dit mos al vir die Jode gesê .
43013034	Nou sê Ek dit vir julle ook . " Julle moet mekaar liefhê . Dit verwag Ek van julle . Kyk hoe lief het Ek julle . Laat dit vir julle die voorbeeld wees van hoe lief julle mekaar moet hê .
43013035	" Hierdie liefde van julle moet as ' t ware hard en duidelik ' praat ' . Mense moet daarna kyk en sê : ' Kyk net , daar ' s'n volgeling van Jesus . ' "
43013036	Iets het Simon Petrus nog gepla . " Here , waarheen gaan U ? " vra hy . " Petrus , jy kan nie nou al saam met My kom nie , maar wel later , " troos Jesus hom .
43013037	Petrus was nie tevrede nie . " Here , hoekom kan ek nie nou al saamkom nie ? " wou hy weet . " U weet U is vir my alles . Selfs al moet ek my lewe vir U gee , sal ek dit doen . "
43013038	" Wat , Petrus ? Sê jy jy is bereid om jou lewe vir My te gee ? Ek het vir jou 'n verrassing . Voor die haan môreoggend vroeg kraai , sal jy al drie maal vurig ontken het dat jy iets van My weet , wat nog te sê dat jy my vriend is . "
43014001	" Moenie dat hierdie dinge julle te veel ontstel nie . Julle vertrou mos op God . Vertrou My ook . Skep moed !
43014002	My Vader het 'n huis . Daar is meer as genoeg plek vir julle almal . Ek gaan om vir julle daar plek reg te maak . Dink julle een oomblik Ek sou dit gesê het as dit nie so was nie ?
43014003	As Ek alles vir julle reggekry het , kom Ek julle haal om by My te wees . Waar Ek is , sal julle dan ook wees .
43014004	Julle weet eintlik goed waarheen Ek gaan en hoe om daar te kom . "
43014005	" Met alle respek , Here , " sê Tomas , " ons ken nie eens die adres waarheen U gaan nie . Hoe op aarde sal ons dan weet watter pad om te vat ? "
43014006	Jesus sê toe : " Laat Ek dit so stel : Ek is die ' pad ' en my Vader die ' adres ' . Wie hierdie pad loop , kom by die ware lewe uit . As iemand 'n ander pad loop , sal hy nooit by my Vader uitkom nie .
43014007	" As julle regtig geweet het wie Ek is , sou julle ook geweet het wie my Vader is . Julle sal Hom nou leer ken en besef julle het Hom al gesien . "
43014008	Filippus vra toe : " Here , waar ' s die Vader ? Wys Hom vir ons . Dan sal ons tevrede wees en niks verder vra nie . "
43014009	" Ai , Filippus , Ek is al so lank by julle en nou nog weet julle nie wie Ek regtig is nie . Luister mooi . Wie My gesien het , het ook die Vader gesien . Hoe kan jy nou nog vra dat Ek julle die Vader moet wys ?
43014010	Glo julle nie dat Ek en die Vader soos een is nie ? Waar Ek is , is Hy en waar Hy is , is Ek . Dink goed aan alles wat Ek al vir julle gesê het . Ek het dit nie so op my eie gesit en uitdink nie . Die Vader is by My en is deel van alles wat Ek doen . Wat Hy gedoen wil hê , doen Hy deur My .
43014011	Dit moet julle aanvaar : Ek is in die Vader en die Vader is in My . Vind julle dit moeilik om te glo wat Ek sê ? Wel , kyk dan na wat Ek doen . Oordeel maar self of dit van God af kom of nie . Glo dan op grond van wat julle sien .
43014012	" Luister nou 'n bietjie hier : as iemand My vertrou , sal hy dieselfde dinge doen as wat Ek doen . Om die waarheid te sê , hy sal baie meer doen , want Ek gaan binnekort na my Vader toe .
43014013	Hoe gaan julle dit regkry om meer te doen ? Om met God te praat deur middel van gebed gaan julle baie help . Ek sal vir julle gee wat julle vra , maar dan moet julle dit vra in gehoorsame afhanklikheid van My . Wat julle so vra , sal Ek gee . Dan sal julle dieselfde wonderlike dinge as Ek doen . Die gevolg sal wees dat God so deur My toedoen vereer word .
43014014	
43014015	" As julle My liefhet , wys dit deur te doen wat Ek vra . "
43014016	" Ek sal met die Vader praat . Hy sal vir julle 'n spesiale Helper stuur . Hierdie Helper ken net een pad en dit is die pad van die waarheid .
43014017	Ek praat natuurlik van die Heilige Gees . Die Gees sal julle nooit alleen los nie , maar oral by julle wees . Julle sal gou die Gees in julle lewe herken , want Hy sal heeltemal deel word van julle . Hy sal nie net by julle wees nie , maar ook in julle . Die sondige mense sal egter nie eens weet die Gees is daar nie en die Gees sal ook nie deel van hulle lewe word nie . Hulle sal ook glad nie op die golflengte van die Gees ingestel wees nie .
43014018	" Ek self sal ook na 'n rukkie na julle toe terugkom . Ek sal julle nie soos verlore weeskinders hulpeloos en alleen los nie .
43014019	Maar wanneer Ek terugkom , sal Ek nie wees soos Ek nou is nie . Ongelowige mense sal My glad nie kan sien nie . Julle sal My goed kan ' sien ' , en weet julle hoekom ? Julle sal nie meer net fisiek lewe nie , maar geestelik ook , net soos Ek .
43014020	Julle sal dan agterkom hoe intiem die verhouding tussen My en my Vader is . Net so intiem sal julle verhouding met My en my verhouding met julle wees .
43014021	" Julle sal die persoon wat My regtig liefhet duidelik kan uitken . Hy sal weet wat Ek van hom verwag en dit ook doen . As iemand so lojaal teenoor My is , sal my Vader ook lojaal teenoor hom wees . Natuurlik sal Ek self ook lojaal teenoor hom wees en Ek sal vir hom al duideliker wys wie Ek regtig is . "
43014022	Judas ( nie Judas Iskariot nie ) vra toe : " Here , hoe is dit dat U vir ons duideliker gaan wys wie U is , maar dat die ongelowiges dit nie eens sal agterkom nie ? "
43014023	Jesus antwoord toe : “ Wel , Judas , die saak staan so . Daar is twee soorte mense : die mense wat My liefhet , en die mense wat niks met My te doen wil hê nie . Die mense wat My liefhet , neem alles wat Ek sê baie ernstig op ; die ander steur hulle nie daaraan nie . God staan 100 % agter hulle wat my woorde ernstig opneem , want dit is mos eintlik God self se woorde . Weet julle , my Vader en Ek sal al twee op 'n baie intieme manier deel word van daardie persoon se lewe .
43014024	
43014025	Ek sê dit vir julle terwyl Ek nog hier by julle is .
43014026	Later sal my Vader vir julle julle spesiale Helper , die Heilige Gees , stuur . Hy sal namens My kom en sorg dat julle alles goed sal onthou wat Ek vir julle gesê het .
43014027	" Julle hoef nie bekommerd te wees nie . Ek los ook vir julle 'n geskenk wanneer Ek weggaan : vrede ! Moet dit egter nie verwar met die oppervlakkige vrede van hierdie wêreld nie . Dit is vrede wat iemand net by My kan kry . Daarom hoef julle nie gespanne of selfs bang te voel oor die toekoms nie .
43014028	Julle weet mos wat Ek beloof het : ' Ek gaan weg , maar Ek kom weer na julle toe . ' As julle My liefhet , sal julle eintlik bly wees dat Ek na my Vader toe gaan , want Hy is nog belangriker as Ek .
43014029	Ek vertel julle hierdie dinge nou al , sodat julle kan weet wat om te verwag . Wanneer die dinge dan gebeur , sal dit maak dat julle My net al hoe meer vertrou .
43014030	Die tyd vir praat raak nou min . Die duiwel maak reg vir sy aanval . Party mense dink mos hy is baas in die wêreld . Maar hy staan nie die geringste kans nie . Hy het klaar verloor , want hy het nie 'n houvas op My nie .
43014031	Ek doen egter hierdie dinge wat my Vader van My vra , sodat die mense kan besef hoe lief Ek vir my Vader is . Kom , dit is tyd om te gaan . "
43015001	" Laat Ek 'n beeld gebruik om die verhouding tussen My , my Vader en my volgelinge te verduidelik . Stel julle voor my Vader is 'n druiweboer . Ek kan dan vergelyk word met 'n spesiale druiwestok . My Vader bewerk die wingerd goed en hou die lote wat uit die druiwestok groei goed dop .
43015002	As daar takkies is wat net groei , maar nie 'n enkele druiwetros dra nie , sny Hy dit af . Die takkies wat druiwetrossies maak , versorg Hy mooi . Hy snoei hulle en maak hulle skoon sodat daar baie plek vir die druiwetrossies is .
43015003	Julle is soos daardie mooi versorgde takkies . My boodskap was soos 'n snoeiskêr wat julle mooi skoon gesny het .
43015004	" Niks moet ons van mekaar skei nie ! Julle moet baie naby aan My bly , soos takkies wat aan die druiwestok vasgegroei is . Ek sal net so naby aan julle bly — soos 'n druiwestok wat vasgegroei is aan sy takkies . 'n Takkie kan mos nie druiwe dra as dit eenkant lê en nie aan die druiwestok vas is nie . Net so het julle My nodig om 'n goeie , vrugbare lewe te kan lei .
43015005	" Stel julle dit goed voor : Ek is soos die druiwestok ; julle is soos die takkies . Sonder die druiwestok beteken die takkies tog niks nie . Net so beteken julle ook niks sonder My nie . Leef elke oomblik van die dag in afhanklikheid van My . Ek sal dan elke oomblik by julle ook wees . So sal julle vir God 'n vrugbare lewe kan lei .
43015006	Iemand wat op sy eie , sonder My , wil leef , sal uitvind dat hy dit nie kan doen nie . Hy sal soos 'n los , afgesnyde takkie in die vuur gegooi word . Saam met die ander takkies soos hy sal hulle daar tot as verbrand .
43015007	" Maar julle , as julle altyd naby aan My bly soos 'n takkie wat aan 'n druiwestok vasgegroei is en getrou doen wat Ek vra , is daar vir julle regtig goeie nuus . " Julle kan maar in gebed vra wat julle nodig het om goeie , vrugbare takkies te wees , want julle sal dit kry .
43015008	" En wat van my Vader , die boer ? Wel , as my invloed net al meer in julle lewe gesien kan word , sal Hy tevrede wees . "
43015009	" As julle My getrou volg , sal die wêreld God werklik raaksien vir wie Hy is . " Ek het julle net so lief soos die Vader My liefhet . Wikkel julle elke oomblik van die dag in hierdie liefde van My toe .
43015010	Julle vra : Hoe kry 'n mens dit reg ? As julle doen wat Ek vra en dit goed doen , wys julle hoe julle my liefde vir julle waardeer en geniet . Ek doen dit self . Ek doen wat my Vader vra omdat Ek sy liefde vir My so waardeer .
43015011	" Weet julle hoekom sê Ek al hierdie dinge vir julle ? Ek wil hê julle moet dieselfde vreugde en genot hê as Ek . Daar moet geen einde aan wees nie . Die geheim daarvoor is dit :
43015012	Ek wil hê dat julle mekaar moet liefhê , net soos Ek julle liefhet . En hierdie liefde is nie net iets oppervlakkigs nie .
43015013	As jy regtig jou liefde wil ' toets ' , toets dit hieraan : liefde beteken om bereid te wees om doodgemaak te word ter wille van jou vriende , net omdat hulle jou vriende is .
43015014	Julle is my vriende ; julle almal wat leef soos Ek van julle verwag .
43015015	Ons verhouding is nie soos die een tussen 'n werker en sy baas nie . Die werker ken mos normaalweg nie die baas persoonlik so goed dat hy alles weet wat die baas dink of beplan nie . Nee , ons verhouding is baie anders . Ons is soos vriende onder mekaar . Vriende steek niks vir mekaar weg nie . Daarom het Ek alles wat die Vader vir My gesê het net so vir julle vertel . Dit is belangrik om te weet hoe Ek oor ons verhouding voel .
43015016	Julle het Mý nie gekies nie . Dit was Ek wat julle gekies het . En Ek het julle met 'n doel gekies : julle moet 'n vrugbare lewe vir God gaan leef . Ja , julle moet 'n permanente verskil in hierdie wêreld gaan maak . Vra God om julle daarmee te help en Hy sal dit doen .
43015017	Onthou wat die verskil maak : julle moet mekaar liefhê . "
43015018	Jesus het verder gegaan : " Mense wat nie Christene is nie , gaan die wêreld vir julle baie moeilik maak . Maar troos julle daaraan : hulle het dit al met My gedoen .
43015019	Hulle hou net van mense wat soos hulle is en doen wat hulle doen . Julle is nie soos hulle nie . Julle behoort aan My . Ek het julle gekies om aan my kant te kom staan . Daarvan hou die ongelowiges niks en daarom gaan julle dit ontgeld .
43015020	Julle onthou mos nog wat Ek vir julle gesê het : ' Die baas is belangriker as die werker . ' Daarom is dit logies dat as hulle hulle bes probeer om dit vir My so sleg moontlik te maak , hulle mos dieselfde met julle sal probeer doen . " As hulle nie luister na wat Ek vir hulle sê nie , sal hulle mos ook nie na julle luister nie .
43015021	Hierdie mense ken nie my Vader wat My gestuur het nie . Daarom tree hulle so snaaks teenoor julle op . Hulle doen dit omdat julle my vriende is en na My luister .
43015022	Hulle hou nie van My nie , omdat Ek vir hulle kom sê het wat reg en verkeerd is . Hulle besef natuurlik hier diep in hulleself dat hulle nie reg lewe nie , maar hulle is te hardkoppig om dit te erken . Nou het hulle geen verskoning meer vir hulle swak gedrag nie .
43015023	Daarom haal hulle dit nou maar op My uit . Deur dit te doen maak hulle my Vader ook sleg .
43015024	As dit nie vir My was nie , sou niemand hulle kon blameer nie . Hulle sou dan mos nie geweet het wat reg of verkeerd is nie . Toe kom Ek . Die dinge wat Ek gedoen het , het hulle nog nooit gesien nie . Niemand kon of het dit nog ooit gedoen nie . Nou neem hulle My en my Vader bitter kwalik en Ons is vir hulle soos vyande .
43015025	Daarom is dit nie vreemd dat hulle so maak nie . Ons lees mos in die Skrif : ' Hulle het niks van My gehou nie . '
43015026	Maar Ek gaan vir julle 'n spesiale Helper stuur wat van my Vader self af kom . Dit is die Heilige Gees en daar is geen ander Gees soos Hy nie . Dit is die ware Gees wat ook die waarheid goed ken . Hierdie Gees sal alles kom beklemtoon wat Ek gesê en gedoen het . Julle gaan ook vir die ongelowiges van My vertel en hulle probeer oorreed om Christene te word .
43015027	Julle kan dit doen , want julle was van die begin af saam met My . "
43016001	" Ek vertel hierdie dinge vir julle sodat julle reg kan wees vir die moeilike tye wat kom .
43016002	Praat van gevaarlike tye — die Jode sal julle uit hulle byeenkomste jaag en julle verbied om weer daar te kom . En dit is nie al nie ! In 'n stadium sal hulle julle selfs doodmaak en dan mekaar gelukwens met die groot guns wat hulle vir God gedoen het .
43016003	Hulle sal hulle met sulke dinge besig hou omdat hulle nie weet wie Ek is nie en nog minder wie my Vader is .
43016004	Wees gewaarsku . Moenie julle onkant laat vang wanneer hierdie dinge gebeur nie , want julle weet nou daarvan . Kry julle reg . Ek vertel julle nou eers daarvan , want dit was nie nodig om dit vroeër vir julle te sê nie . Ek was mos die hele tyd by julle . "
43016005	" Maar Ek is op pad weg , na my Vader toe wat My gestuur het . En sowaar , nie een van julle vra eens : ' Waarheen gaan U ? ’ nie .
43016006	" Dit lyk My julle is te hartseer oor alles wat Ek vir julle gesê het .
43016007	Moenie hartseer wees nie . Glo My , dit gaan glad nie so sleg wees wanneer Ek weggaan nie . Inteendeel , julle gaan daarby baat vind . Dink net , as Ek nie teruggaan nie , sal die spesiale Helper nie na julle toe kom nie . As Ek egter weggaan , sal Ek Hom na julle toe stuur .
43016008	En wanneer Hy kom , sal Hy sorg dat die wêreld drie dinge waterpas in die oë moet kyk . Dit het te doen met hulle sonde en God se oordeel oor hulle .
43016009	" In die eerste plek sal hulle nie daarvan kan loskom dat hulle sonde gedoen het nie . Hulle wou mos nie in My glo nie .
43016010	" In die tweede plek sal hulle besef dat die reg aan my kant is . Ek gaan na my Vader toe . Julle sal My nie meer met die blote oog kan sien nie .
43016011	" In die derde plek sal niemand die finale oordeel van God kan keer nie . Die duiwel , wat hier op aarde probeer baasspeel , het hom al klaar in God se straf vasgeloop .
43016012	" O , Ek het soveel dinge om nog vir julle te sê , maar dit is nie nou die regte tyd nie . Julle is nog nie ryp daarvoor nie .
43016013	Maar as die Heilige Gees eers hier is , sal Hy julle hand vat en julle met die paaie van die waarheid langs lei . Hy is immers die Gees wat die waarheid ken . Hy sal nie sommer 'n klomp los dinge uit sy eie vir julle vertel nie . Hy sal met julle praat oor wat Hy gehoor het . Verder sal Hy julle ook voorberei vir alles wat nog vir julle voorlê . Die Gees sal voortbou op wat Ek gesê en gedoen het .
43016014	Hy sal maak dat mense sal agterkom hoe belangrik Ek is .
43016015	Ek wil nie onnodig my eie beuel blaas nie , maar wat aan my Vader behoort , is ook Myne . Daarom kan Ek sê dat die Gees verder sal verkondig wat Ek gedoen en gesê het .
43016016	" Die tyd kom nou vinnig nader dat julle My nie meer sal sien nie . Maar dit gaan nie vir lank wees nie . Na 'n rukkie sal julle My weer sien . "
43016017	Sy dissipels bespiegel toe onder mekaar : " Waarvan praat Hy ? Wat is al hierdie praatjies van nou sien en dan weer nie sien nie , of dat Hy na sy Vader toe gaan ?
43016018	En wat bedoel Hy met die ' tyd wat nader kom ' ? Ons wens ons het geweet , want ons verstaan nie wat hier aangaan nie . "
43016019	Jesus het agtergekom dat hulle brand om te hoor wat Hy hieroor te sê het . " Wonder julle oor wat Ek vir julle gesê het ?
43016020	Laat Ek julle so 'n bietjie meer vertel . Dan sal julle beter verstaan . Julle gaan eers baie hartseer wees ; so hartseer dat die trane oor julle wange gaan loop . Dan gaan die ongelowiges hande klap van blydskap . Maar julle gaan nie lank hartseer bly nie . Elke stukkie hartseer sal in 'n stuk blydskap en vreugde verander .
43016021	Weet julle hoe dit gaan wees ? Dit sal wees soos 'n vrou wat 'n baba kry . Terwyl sy besig is om die baba te kry , is dit baie seer . Maar as die baba eers eenmaal daar is , is sy die ene glimlag en blydskap oor haar kind . Sy dink nie eens weer aan al die pyn nie .
43016022	Net so is dit met julle . Julle voel nou baie hartseer omdat Ek weggaan . Maar na 'n rukkie sal julle My weer sien .
43016023	Dan sal daar geen keer wees aan julle blydskap nie . Niemand sal julle meer hartseer kan maak nie . Wanneer dit eers gebeur , sal van al julle vrae nie een meer oorbly nie . Luister mooi . Julle sal ander dinge begin vra . Wat julle ook al van my Vader vra om my saak in hierdie wêreld te bevorder , sal God vir julle gee .
43016024	Tot nou toe het julle nog nooit so iets gevra nie . Neem vrymoedigheid en vra ! Julle blydskap sal geen einde hê nie . "
43016025	" Ek gebruik heelwat beelde om alles te verduidelik . Oor 'n ruk sal dit nie eens meer nodig wees nie . Ek sal sommer reguit vir julle kan sê wat Ek bedoel wanneer Ek oor my Vader praat .
43016026	Julle sal dan ook reguit met die Vader kan praat omdat julle my vriende is . Ek sal dan nie meer nodig hê om allerhande dinge vir julle by die Vader te vra nie .
43016027	Hy voel oor julle net soos Ek oor julle voel . Hy het julle lief . Hy voel so oor julle omdat julle my goeie vriende is . Julle het aanvaar dat Ek van God af kom . Dit is wat gebeur het :
43016028	Ek het van my Vader af na julle mense toe gekom . Nou gaan Ek van julle af terug na my Vader toe . "
43016029	" Nou praat U reguit , op die man af , sonder allerhande beelde , " sê sy volgelinge .
43016030	" Ons besef al hoe meer hoeveel U weet . Ja-nee , wat daar te wete is , weet U . U hoef nie by ander mense te gaan aanklop nie . Watter beter bewys is daar dat U regtig van God af kom ? Ons is in alle geval seker daarvan . "
43016031	Jesus sê toe : " Is julle regtig so seker van julle saak ?
43016032	Oppas , die tyd kom nou vir My nader — wag , dit is eintlik nou al hier . Julle sal van skrik alles los en weghardloop . Sonder om links of regs te kyk sal julle net maak dat julle by die huis kom . En die ergste is , julle gaan My net so alleen los . Maar heeltemal alleen sal Ek nooit wees nie . My Vader is en bly altyd by My .
43016033	Ek vertel hierdie dinge vir julle met 'n goeie rede . As my vriende kan julle maar rustig wees oor alles . Die ongelowiges sal alles wel vir julle probeer moeilik maak . Moenie dat hulle julle ontstel nie . Troos julle daaraan : Ek het bewys dat Ek sterker is as enigiets of enigiemand in hierdie wêreld . Ek en niemand anders nie is die regte Wenner . "
43017001	So het Jesus met sy dissipels gepraat . Daarna het Hy sy oë toegemaak en gebid : " Vader , dis tyd ! Laat die wêreld nou sien hoe belangrik u Seun regtig is . Op dié manier sal hulle ook agterkom hoe belangrik U is .
43017002	U het mos vir My volle beheer gegee oor elke mens . Maar U het ook sekere mense spesiaal op my pad gebring . Vir hulle het Ek die lewe gegee wat ewig duur .
43017003	So moet 'n mens hierdie ewige lewe verstaan . Dit behels dat jy 'n lid word van die familie van die enigste ware God . Jesus Christus , vir wie God gestuur het om mens te wees , is ook lid van dié familie . In die familie van God leer 'n mens God en Jesus baie goed ken , met alles wat dit vir jou beteken .
43017004	Mense kan sien hoe groot en belangrik U is , Vader , deur te kyk na wat Ek doen . Ek het alles presies gedoen soos U gevra het . Nou is Ek klaar daarmee .
43017005	Vader , laat My asseblief weer in belangrikheid staan waar Ek hoort , by U . Daardie belangrike plek by U was Myne nog voor die aarde daar was .
43017006	" Ek het vir die mense duidelik kom uitspel wie U is . Ek praat van die mense wat eintlik nog van altyd af u s'n was . U het hulle nou vir My gegee om na te kyk . Hulle is baie ernstig oor wat U vir hulle wil sê . Hulle besef ook baie goed dat U en Ek in 'n span saamwerk en Ek weet wat U alles vir My gegee het .
43017007	Toe Ek met hulle praat , het hulle dadelik geweet dat dit u boodskap is wat hulle hoor .
43017008	Daarom het hulle dit aangegryp . Daar was toe geen twyfel meer by hulle dat Ek van U af kom nie . Hulle weet dat U My na hulle toe gestuur het . "
43017009	" Ek bid vir hulle ! Ek bid vir elkeen wat U vir My gegee het om na te kyk . Hulle behoort immers aan U . Oor hulle wil Ek nou met U praat en nie oor al die ander mense in die wêreld nie . Ons is mos soos een groot familie .
43017010	Hulle lê My net so na aan die hart as vir U en U gee net soveel om vir hulle as Ek . Hulle sal vir mense vertel hoe belangrik Ek is .
43017011	Ek gaan mos nou nie meer langer fisiek hier op die aarde bly nie . Ek is op pad terug na U toe , maar hulle gaan fisiek hier op die aarde agterbly . Vader , daar is niemand soos U nie .
43017012	Daarom vra Ek U , kyk asseblief na hierdie mense wat Ek tot nou toe versorg het . U het die gesag om hulle te beskerm . Die gevolg sal wees dat hulle soos een man sal saamwerk , net soos U en Ek saamwerk . Toe Ek by hulle was , het Ek mooi gekyk na die mense wat U aan My gegee het om na te kyk . Ek het hulle soos goud opgepas . Nie een van hulle het die spoor byster geraak nie . ( Ek praat natuurlik nie van Judas wat hand om die lyf met Satan loop nie . Dat hy sou afdwaal , het die Skrif lankal gesê . )
43017013	Ek is nou op pad terug na U toe . Daarom gesels Ek met my volgelinge oor al hierdie dinge terwyl Ek nog by hulle is . Dan kan hulle saam met My bly wees oor alles wat gebeur .
43017014	Ek het hulle alles vertel wat U wou gehad het hulle moet weet . Die ongelowige mense hou natuurlik niks van hulle nie . Gelowiges is mos nie soos ongelowiges nie . Hulle is anders as die sondige mense van hierdie wêreld , net soos Ek anders is .
43017015	Ek vra nie dat U hulle van die sondige mense af weghou nie . Net so min as wat Ek my wil ophou met die dinge van die sondige mense , sal hulle dit wil doen . Hulle is nie soos die sondige mense nie . Wat Ek wel vra , is dat U hulle uit die grypende kloue van die duiwel en al sy boosheid sal hou .
43017016	
43017017	Laat hulle besef dat hulle spesiaal aan U behoort omdat hulle in niks anders as die waarheid belangstel nie . " Hulle weet wat die waarheid is , want hulle ken u boodskap .
43017018	Daarom stuur Ek hulle na die sondige mense in die wêreld toe met daardie boodskap . " Ek stuur hulle met dieselfde doel en opdrag as waarmee U My gestuur het .
43017019	Ek wy My nou geheel en al aan U toe sodat hulle daarby kan baat vind . Hulle sal dan ook geheel en al aan U toegewy wees omdat hulle hulle bes probeer vir wat waar en eg is . "
43017020	" Ek bid nie net vir hierdie volgelinge van My nie . Ek stuur hulle mos om met mense oor My te gaan praat . Van daardie mense sal my volgelinge se boodskap aanvaar en hulle aan my kant kom skaar .
43017021	Vir hulle bid Ek ook ! Vader , gee dat hulle in lojaliteit teenoor mekaar soos een man sal saamstaan . Vader , U weet hoe heg en intiem ons verhouding met Mekaar is . Ons belange , denke en dade is totaal een . Gee asseblief dat hulle verhouding onder mekaar en veral met Ons net so heg en intiem sal wees . As die mense in hierdie wêreld sien hoe die gelowiges saamstaan en saamwerk , sal hulle oë daarvoor begin oopgaan dat U My na hulle toe gestuur het .
43017022	Ek sal vir hierdie volgelinge van My dieselfde status gee as wat U vir My gegee het . Dit sal hulle in 'n span saamsnoer net soos Ons in 'n span saamwerk . My verhouding met hulle sal My op 'n baie hegte manier deel maak van die eenheid wat onder hulle bestaan .
43017023	Ek sal so lojaal teenoor hulle wees as wat U teenoor My is . Dit alles beteken dat hulle foutloos , ja , volmaak , in hierdie eenheid saamgesnoer sal wees . Gevolglik sal die mense besef dat U My gestuur het . Hulle sal sien dat U my volgelinge net so liefhet soos U My liefhet .
43017024	" Vader , Ek wil so graag my volgelinge hier by My hê . Hulle moet wees waar Ek is . U het mos gesê dat Ek na hulle moet kyk . Laat hulle tog sien watter wonderlike en belangrike status U My gegee het . U het dit gedoen omdat U My liefgehad het nog voordat die aarde gemaak is .
43017025	Vader , U doen wat reg en regverdig is . Die ongelowige mense weet nie wie U is nie en steur hulle ook nie aan U nie . Dit is so anders as Ek wat U goed ken . My volgelinge weet dat U My na hulle toe gestuur het .
43017026	Ek het hulle mooi vertel wie en hoe U presies is , en Ek is nog nie klaar nie ; Ek sal nog verder met hulle daaroor praat . Dan sal hulle iets van u liefde begryp . Hulle sal verstaan hoe lief U My het en wat dit beteken . Dit alles sal deel word van hulle lewe soos Ek deel van hulle lewe is . "
43018001	Jesus het klaar gebid . Van die plek waar hulle saamgeëet het , is Jesus-hulle na 'n tuin toe waar die feesgangers graag gekamp het . Die tuin het aan die ander kant van die Kedronspruit gelê . Die spruit het al langs Jerusalem se stadsmuur af geloop . Jesus het graag saam met sy dissipels na dié tuin toe gegaan .
43018002	Daarom het Judas , wat teen Jesus gedraai het , geweet waar om Hom te gaan soek .
43018003	Judas is toe saam met 'n hele klomp gewapende mans na die tuin toe . Behalwe die soldate was daar ook 'n spul polisiemanne wat vir die hoofpriesters en Fariseërs gewerk het . Hulle was goed bewapen . Met fakkels , lanterns en 'n spul wapens het hulle Jesus gaan soek .
43018004	Jesus was nie verbaas nie . Hy het geweet wat op Hom wag . Toe die klomp soldate by die tuin aankom , stap Jesus na hulle toe . " Vir wie soek julle ? " vra Hy .
43018005	" Jesus wat van Nasaret af kom , " sê hulle .
43018006	" Wel , dit is Ek , " antwoord Hy . ( Judas het ook so ewe tussen die klomp soldate gestaan . ) Toe die soldate hoor wat Jesus sê , het hulle verskrik teruggedeins en oor mekaar geval .
43018007	Jesus herhaal toe sy vraag : " Vir wie soek julle ? " " Jesus van Nasaret , " sê hulle weer .
43018008	" Maar Ek het dan vir julle gesê dis Ek . As julle My wil hê , los hierdie ander dan uit . "
43018009	So het dit wat Jesus beloof het , waar geword . Hy het mos gesê dat Hy daarvoor sou sorg dat nie een van hulle na wie Hy moes kyk , iets oorkom nie .
43018010	Simon Petrus het 'n swaard by hom gehad . Hy pluk dit toe uit en kap na een van die mense wat vir die hoëpriester gewerk het . Sy naam was Malgus . Met dié tref hy Malgus teen die regteroor en sny dit morsaf .
43018011	Jesus keer Petrus toe dadelik . " Nee , Petrus , bêre jou swaard ! My Vader wil hê Ek moet hierdie pad loop . Wil jy miskien hê Ek moet ongehoorsaam wees en dit nie loop nie ? "
43018012	Die offisier , met sy soldate en die Joodse polisie , het Jesus gegryp en Hom geboei .
43018013	Hulle het Hom toe eers na Annas toe gevat . Hy was Kajafas se skoonpa . Kajafas was daardie jaar die hoëpriester .
43018014	Hy was nie net die belangrikste priester nie , maar ook die voorsitter van die belangrikste Joodse godsdienstige raad . Dit was ook hy wat die Jode oortuig het dat dit beter sou wees dat Jesus doodgemaak word as wat die hele volk by die Romeine in die moeilikheid kom .
43018015	Simon Petrus en nog een van Jesus se volgelinge het ongemerk op 'n afstand agter Jesus aangeloop . Petrus se vriend het Kajafas geken . Daarom kon hy in die binneplein van Kajafas se huis ingaan , want
43018016	hulle het Jesus daarheen gevat . Petrus het buite by die deur gestaan en wag . Petrus se vriend kom praat toe met die hekwag en vat Petrus saam in .
43018017	Die hekwag was 'n vrou . Toe Petrus by haar verbyloop , vra sy skielik : " Jong , is jy nie een van die volgelinge van hierdie gevangene hier binne nie ? " " Jy verbeel jou dit , " sê Petrus .
43018018	In die binneplein het hulle 'n lekker vuur gemaak , want dit was koud . Die werkers en polisie het almal om die vuur gestaan om warm te kry . Petrus het ook tussen hulle gaan staan vir so 'n bietjie hitte .
43018019	Intussen het die hoëpriester Jesus onder kruisverhoor begin neem . Hy het Hom uitgevra oor sy volgelinge en oor wat Hy gepreek het .
43018020	Jesus het so op al sy vrae gereageer : " Ek het oral openlik gepraat . Die tempel en bymekaarkomplekke van die Jode was my kansel . Dáár het Ek gepreek . Ek het nie iewers in die geheim opruiende toesprake gehou nie .
43018021	Moet My nou nie vra om alles te herhaal nie . Gaan vra die mense wat My hoor preek het . Hulle weet wat Ek gesê het . "
43018022	Toe Jesus dit sê , klap een van die polisiemanne Hom . " Is dit hoe jy met die hoëpriester praat ? " bulder hy .
43018023	" As Ek iets verkeerds gesê het , vertel My tog asseblief wat dit is . Maar as Ek nie iets verkeerds gesê het nie , vir wat klap jy My ? " vra Jesus .
43018024	Annas stuur Jesus toe na Kajafas toe . Jesus was nog geboei .
43018025	Petrus het hom intussen nog daar by die vuur in die binneplein gestaan en warm maak . " Maar is jy nie een van die volgelinge van Jesus nie ? " vra iemand hom . " Nee , nooit ! " ontken Petrus dit .
43018026	" Maar het ons jou dan nie in die tuin saam met Jesus gesien nie ? " vra 'n ander een hom . Dinge het nou vir Petrus begin warm word . Die een wat hom dit gevra het , was familie van Malgus wie se oor Petrus afgekap het . Boonop het hy ook nog vir die hoëpriester gewerk .
43018027	Petrus het weer 'n keer alles ontken . Sy woorde was skaars koud of die haan het gekraai .
43018028	Van Kajafas se huis af het hulle Jesus na die plek toe gevat waar die Romeinse heerser gewoonlik die gevangenes verhoor het . Dit was in die sterk vesting waar Pilatus gebly het . Dit was nog baie vroeg daardie oggend . Die Jode het egter nie in die binneplein van die vesting ingegaan nie , want hulle paasfees was mos aan die gang . Daarom wou hulle nie dinge doen wat hulle onrein sou maak nie . Dit sou beteken dat hulle nie die paaslam kon eet nie . Dit wou hulle nie waag nie .
43018029	Pilatus het toe maar uit die vesting na die Jode toe gestap . " Laat ek hoor , " sê hy . " Wat is julle aanklag teen hierdie man ? "
43018030	Die Jode val toe vinnig weg : " As hy nie so 'n klomp slegte dinge aangevang het nie , sou ons mos nie die moeite gedoen het om hom te vang en na u toe te bring nie , " sê hulle .
43018031	" In daardie geval kan julle hom mos sommer self verhoor . Julle het mos wette wat vir julle sê wat om te doen , " antwoord Pilatus . " Nee , ons kan nie , " kap die Jode terug . " Ons word mos nie toegelaat om iemand tot die dood te veroordeel nie . "
43018032	So het nog iets waar geword wat Jesus voorspel het . Hy het mos voor die tyd vir hulle vertel op watter manier Hy sou doodgaan .
43018033	Pilatus het omgedraai en teruggestap na Jesus toe . Hy was nog in die vesting . Daar gekom , roep hy Jesus nader . " Sê my , is jy die koning van die Jode ? Is jy die een wat oor die Jode gaan heers ? "
43018034	Jesus antwoord toe : " Vra jy dit omdat ander dit van My gesê het , of is dit omdat jy self so 'n aanvoeling oor My het ? "
43018035	" Lyk ek vir jou na 'n Jood wat sulke aanvoelings sal hê ? " reageer Pilatus dadelik . " Jou eie mense en die leiers van die priesters het jou hier voor my gesleep . Wat het jy aangevang ? "
43018036	Jesus antwoord toe : " Ek is 'n koning , maar nie 'n aardse koning nie . As Ek 'n aardse koning was , sou my volgelinge hand en tand baklei het om te keer dat die Jode My vang . Dis miskien wat aardse konings doen , maar Ek is nie so 'n koning nie . "
43018037	" O so , dan is jy tog 'n koning ! " sê Pilatus toe . " As jy so sê , " sê Jesus . " Ek het na hierdie wêreld toe gekom met 'n doel : om met oortuiging vir mense die waarheid te kom vertel . Ja , daarvoor is Ek gebore . Weet jy wie luister na wat Ek sê ? Mense wat hart en siel aan die kant van die waarheid staan . "
43018038	" Waarvan praat jy ? Wat is die waarheid ? " vra Pilatus Hom . Na die gesprek is Pilatus toe weer buitetoe . Daar sê hy vir die Jode : " Dit lyk nie vir my of hierdie man iets verkeerds gedoen het nie . Ek wil 'n voorstel maak .
43018039	Ek laat mos altyd met paasfees vir julle 'n gevangene vry . Wat daarvan as ek vir julle hierdie koning van die Jode laat gaan ? "
43018040	" Nooit ! " skree hulle . " Ons soek Barabbas . Laat hom vir ons los ! " ( Barabbas was 'n Joodse terroris . )
43019001	Pilatus sê toe vir sy soldate om Jesus met die sweep met stukkies yster in oor sy rug te slaan .
43019002	Die soldate het nie op hulle laat wag nie . Hulle het sommer ook takkies gevat wat skerp dorings aan gehad het , 'n kroon daarmee gevleg en dit op sy kop gedruk . Hulle het ook 'n pers mantel oor Hom gegooi sodat Hy kamma soos 'n koning aangetrek was . Hulle het Hom begin spot .
43019003	Hulle het kastig eerbiedig nader na Hom toe gekom en Hom dan ewe ernstig soos 'n koning gegroet . En dan het hulle Hom weer geklap .
43019004	Intussen het Pilatus weer buite met die Jode gaan gesels . " Ek gaan Jesus buitetoe bring , hier na julle toe . Ek wil hê julle moet besef dat Jesus myns insiens onskuldig is . "
43019005	Juis toe kom Jesus uitgestap . Hy het nog die kroon van dorings opgehad en die pers mantel gedra . Pilatus kondig toe aan : " Kyk , hier is die man . "
43019006	" Kruisig hom ! " gil die leiers van die priesters en die polisie toe hulle Hom sien . " Nou toe , vat julle hom en kruisig hom . Ek gaan dit nie doen nie , want ek dink nie hy is skuldig nie , " was Pilatus se reaksie .
43019007	Die Jode reageer toe : " Volgens ons wet verdien hy nie om een oomblik langer te leef nie . Hy moet dood , want hy het mos kom maak of hy die Seun van God is . "
43019008	Dit het Pilatus nogal laat skrik .
43019009	Hy is dadelik weer die vesting in . ( Jesus is intussen binnetoe gevat . ) " Waar kom jy vandaan ? " loop hy Jesus sommer trompop . Jesus het net stilgebly .
43019010	" Vir wat praat jy nie met my nie ? " sê Pilatus . " Het jy miskien vergeet dat ek jou hier vry kan laat uitstap as ek wil ? Of as ek wil , kan ek jou hier buite aan 'n kruis laat ophang tot jy dood is . "
43019011	Jesus sê toe : " Jy sou niks aan My kon doen as God dit nie so wou gehad het nie . Daarom het die een wat gesorg het dat Ek nou hier geboei staan , 'n baie groter flater in die oë van God gemaak as wat jy het . "
43019012	Pilatus het toe allerhande planne begin maak om Jesus los te laat . Die Jode het agtergekom wat besig was om te gebeur . Hulle skree toe : " As jy dit waag om Jesus los te laat , bewys jy dat jy ook teen die keiser gedraai het . Dink net daaraan : hierdie man wil homself as koning op die troon sit . Daarmee wil hy die keiser aan die ander kant van die troon afstoot . "
43019013	Hierdie woorde was vir Pilatus te veel . Hy gaan sit toe op sy stoel waarop hy gewoon-lik sy finale hofuitspraak gemaak het . Die mense het dit " die kliptrap " genoem . ( In Hebreeus is dit Gabbata . )
43019014	Pilatus het Jesus ook laat kom . Dit was omtrent twaalfuur op die dag waarop die Jode alles reggemaak het vir die paasfees . Pilatus kondig toe plegtig aan : " Kyk , hier staan julle koning . "
43019015	Toe skree die Jode eers : " Weg met hom ! Weg met hom ! Kruis toe ! " Pilatus vra hulle toe : " Bedoel julle dit regtig ? Moet ek regtig julle koning aan 'n kruis laat hang tot hy dood is ? " Die leiers onder die priesters sê toe : " Hierdie man is g 'n ons koning nie . Ons het net een koning : die keiser van Rome . "
43019016	Pilatus het die Jode hulle sin gegee . Hy het hulle toegelaat om Jesus te gaan kruisig .
43019017	So het dit dan gebeur dat hulle met Jesus kon doen wat hulle so lankal beplan het . Jesus het van die vesting van Pilatus af gestap met die kruis oor sy skouer . Hy , met die klomp mense , is na die " Plek van die Kopbeen " toe ( in Hebreeus het die mense van Golgota gepraat ) .
43019018	Daar het hulle Hom aan die kruis opgehang om dood te gaan . Saam met Hom het hulle nog twee gekruisig , een aan elke kant , met Hom in die middel .
43019019	Pilatus het ook 'n nota geskryf en dit aan Jesus se kruis laat vasmaak . Dit het gesê waarom Jesus gekruisig is . Hy het geskryf : " Jesus , uit Nasaret . Die koning van die Jode . " Pilatus het die nota in drie tale laat skryf : Hebreeus , Latyn en Grieks . Die kruise het vlak by die stad gestaan .
43019020	Baie Jode het daar verbygestap en gelees wat Pilatus se nota gesê het .
43019021	Die leiers van die priesters was baie ontevrede daaroor . Hulle is reguit na Pilatus toe . " Moet asseblief nie skryf ' koning van die Jode ’ nie . Dis nie reg nie . Skryf liewer : ' Hierdie man het beweer : Ek is die koning van die Jode . ' "
43019022	Pilatus het voet by stuk gehou : " Wat ek geskryf het , is finaal . Dit bly net so . "
43019023	Die soldate wat Jesus gekruisig het , vat toe Jesus se klere . Hulle pak dit in vier hopies ; 'n hopie vir elkeen wat gehelp het . Die kledingstuk wat Jesus gedra het , was uit een stuk materiaal gemaak . Dit was nie stukke lappe wat aanmekaargewerk was nie .
43019024	Die soldate bespreek toe die saak : " Dit sal darem 'n groot skade wees om hierdie kledingstuk in stukke te skeur . Kan ons nie liewer lootjies trek nie ? " So gesê , so gedaan ! Sonder dat hulle dit besef het , het hulle maar net gedoen wat die Skrif lankal gesê het hulle sou doen : " Hulle het my klere onder mekaar uitgedeel . Vir my kledingstuk het hulle lootjies getrek . " Dit is presies wat hulle gedoen het .
43019025	Die soldate was nie die enigste mense by die kruis nie . Jesus se ma en sy tannie Maria ( wat met Klopas getroud was ) en Maria Magdalena was ook daar .
43019026	Toe Jesus sy ma daar sien staan saam met sy volgeling vir wie Hy 'n baie spesiale plek gehad het , sê Hy : " Ma , laat hy van nou af jou seun wees . "
43019027	Hy kyk toe vir sy volgeling : " My vriend , laat sy van nou af jou ma wees . " Van toe af het Maria by hom gaan bly en hy het haar versorg .
43019028	Jesus was nou tevrede dat Hy alles gedoen het wat Hy moes doen . Hy sê toe : " Ek is dors . " ( Die Skrif het mos gesê dat Hy so sou sê . )
43019029	Naby die kruis het iemand se bottel suur wyn gelê . Die mense vat toe die wyn en gooi daarvan oor 'n spons . Met 'n takkie wat hulle van 'n hisopplant afgebreek het , lig hulle die spons toe tot by Jesus se mond .
43019030	Jesus het sy lippe en mond daarmee natgemaak . Hy sê toe : " Nou het Ek alles gedoen wat Ek moes doen . " Sy kop het vooroor geval en Hy het sy laaste asem uitgeblaas .
43019031	Dit het op die Vrydag gebeur . Mense was besig om alles reg te kry vir die paasfees . Dit was vir hulle 'n baie belangrike dag , want daardie jaar het die fees en die sabbat saamgeval . Die Jode se godsdienstige reëls het dit verbied dat Jode op die sabbat nog aan 'n kruis mag hang . Hulle is toe na Pilatus toe en het hom gevra om die mense wat aan die kruis gehang het se bene te breek . Die skok sou help dat hulle gouer doodgaan . Dan kon hulle hulle van die kruis afhaal voor die sabbat begin . Pilatus het gesê hulle kon dit laat doen .
43019032	Die soldate het toe die bene gebreek van die twee mans wat saam met Jesus daar gehang het .
43019033	Toe hulle by Jesus kom , sien hulle dat Hy klaar dood was . Dit was toe nie nodig om sy bene te breek nie .
43019034	Om seker te maak dat Jesus dood was , steek een van die soldate Jesus in sy sy met 'n spies . Daar het bloed en water uit die wond geloop .
43019035	Dit is nie sommer stories dié nie . Dit het regtig gebeur . Daardie man het dit met sy eie oë gesien . Hy praat die waarheid en sal nie lieg nie . Julle kan maar glo wat hy vertel .
43019036	Die Skrif het mos lankal gesê dit sou gebeur . Luister net : " Hulle sal nie 'n enkele been van Hom breek nie , " staan daar op een plek , en op 'n ander plek :
43019037	" Hulle sal kyk na die Een wat hulle met die spies gesteek het . "
43019038	Josef wat uit Arimatea gekom het , was ook 'n volgeling van Jesus . Hy het dit egter probeer stilhou , want hy was bang dat die Jode hom iets sou aandoen as hulle dit uitvind . Toe alles verby was , is hy na Pilatus toe . Hy vra Pilatus toe reguit of hy maar Jesus se liggaam kon gaan begrawe . ( As niemand die lyke gevat het nie , het die soldate dit gewoonlik sommer eenkant in 'n vlak graf gegooi . ) Pilatus het vir Josef gesê hy kon dit maar doen . Hy het toe Jesus se liggaam van die kruis afgehaal en weggevat .
43019039	Nikodemus het ook bygekom . ( Dit was mos hy wat destyds in die nag na Jesus toe gekom het . ) Hy het 'n klomp mirre en aalwyn by hom gehad om Jesus se liggaam vir die graf reg te kry . Altesaam het dit so 33 kilogram geweeg .
43019040	Hulle het Jesus se liggaam mooi in linne toegedraai . Die linne was deurweek van die mirre en aalwyn . Dit is wat die Jode destyds gedoen het as hulle iemand begrawe het .
43019041	Jesus se kruis het in 'n tuin gestaan . In die tuin was daar ook 'n graf wat pas klaar uit die rots gekap was . Dit het soos 'n kamer gelyk . Hulle het Jesus net daar begrawe . Hy was die eerste een wat in dié grafkamer begrawe is .
43019042	Dit was gerieflik en naby , want die tyd was min . Hulle moes ook nog alles vir die Jode se fees gaan regkry voor die son gesak en die sabbat begin het .
43020001	Daardie Sondagmôre was die son nog nie eens op nie , toe was Maria Magdalena al by die graf . Sy het dadelik gesien dat iemand die groot klip voor die ingang van die graf weggerol het .
43020002	Toe sy dit agterkom , vlieg sy om en hardloop na Simon Petrus en die ander dissipel toe ( dit was die een van wie Jesus baie gehou het ) . " Die Here is nie meer in die graf nie . Hy ' s weg ! " hyg sy . " Ek weet nie waarheen hulle Hom gevat het nie . "
43020003	Petrus storm toe saam met die ander dissipel uit die huis uit . Hulle sit dadelik af graf toe .
43020004	Die ander dissipel het vir Petrus weggehardloop en eerste by die graf gekom .
43020005	Hy steek toe by die ingang vas en loer by die graf in . Net die linne het daar eenkant gelê .
43020006	Toe Petrus daar aankom , bars hy sommer by die graf in . Hy het ook net die linne daar sien lê .
43020007	Die spesiale lap wat hulle op Jesus se gesig gesit het , het nie by die ander linne gelê nie . Dit het eenkant alleen gelê , mooi opgevou .
43020008	Die ander dissipel , wat eerste daar was , het nou ook sy moed bymekaargeskraap en in die graf ingegaan . Daar het hy al die linne sien lê . Dit het hom oortuig dat Jesus regtig is wie Hy gesê het Hy is .
43020009	Tot in daardie stadium het hulle nog nie verstaan wat die Skrif daarmee bedoel dat Jesus moes sterf en weer uit die dood moes opstaan nie .
43020010	Daarna is die twee daar weg , elkeen na sy eie huis toe .
43020011	Maria het by die graf agtergebly en hartseer gehuil . So deur die trane het sy by die graf ingeloer .
43020012	Daar , presies op die plek waar die liggaam van Jesus gelê het , het twee hemelse wesens gesit . Hulle het helder , wit klere aangehad . Die een het gesit waar Jesus se kop gelê het en die ander een by sy voete .
43020013	" Vir wat huil jy so ? " vra hulle haar . " Hulle het my Here se liggaam hier weggevat . En ek weet nou glad nie waarheen hulle Hom gevat het nie , " sê Maria hartseer .
43020014	Met dié kyk sy om . Daar sien sy Iemand staan . Dit was Jesus , maar sy het Hom glad nie herken nie .
43020015	Jesus vra haar toe : " Waarom huil jy so ? Vir wie soek jy ? " Maria het gedog dis die man wat in die tuin werk . " Asseblief , Meneer , " smeek Maria , " as jy Hom uit die graf gevat het , sê my tog waar sy lyk nou is . Ek sal dit vat en verder daarna kyk . "
43020016	" Maria ! " sê Jesus . Sy swaai vinnig om . " Rabbi ! " roep sy in Hebreeus uit . ( Die naam verwys na iemand wat mense leer . )
43020017	" Moenie My vashou nie , " sê Jesus . " Ek het nog nie na my Vader toe teruggegaan nie . Gaan liewer gou terug na my broers toe . Gaan sê vir hulle : Ek gaan terug na my Vader en julle Vader ; ja , Ek is op pad na my God en julle God . "
43020018	Maria Magdalena is toe daar weg na die ander volgelinge van Jesus toe . " Ek het die Here nou net lewendig gesien ! " roep sy uit . Opgewonde vertel sy alles wat Jesus gesê het .
43020019	Laat daardie Sondagaand was Jesus se volgelinge nog bymekaar . Hulle was egter bang vir die Joodse leiers en het al die deure van die huis gesluit . Al was die deure gesluit , het Jesus skielik daar tussen hulle gestaan . " Vrede vir julle , " sê Hy .
43020020	Met dié woorde wys Hy vir hulle sy hande en sy sy . Die dissipels was buite hulleself van blydskap om die Here te sien .
43020021	Jesus praat toe verder : " Vrede vir julle . Julle weet die Vader het My met 'n boodskap na die wêreld toe gestuur . Net so stuur Ek julle nou . "
43020022	Toe blaas Jesus oor sy volgelinge met die woorde : " Ontvang die Heilige Gees !
43020023	Wanneer julle mense help om hulle verhouding met God reg te maak , sal hulle verhouding met God reg wees . God sal hulle sondes nie teen hulle hou nie . Maar as mense nie luister wanneer julle met hulle oor hulle sondes praat nie , kan julle maar hulle sondes teen hulle hou . God sal dit ook doen . "
43020024	Tomas was een van Jesus se twaalf getrouste volgelinge . ( Party het hom " Tweeling " genoem . ) Hy was nie by die ander toe Jesus na hulle toe gekom het nie .
43020025	Die ander sê toe vir hom : " Ons het die Here lewendig gesien ! " " Nee wat , ek glo dit nie , " was Tomas se reaksie . " As ek nie self die seerplekke in sy hande kan sien waar hulle die spykers ingeslaan het en met my vinger daaroor kan streel en my hand op die wond in sy sy kan sit nie , glo ek eenvoudig nie wat julle vir my sê nie . "
43020026	Omtrent 'n week later was Jesus se getrouste vriende weer almal bymekaar . Hierdie keer was Tomas ook daar . Hulle het weer seker gemaak dat al die deure gesluit was . Skielik was Jesus weer daar by hulle . Net soos die vorige keer groet Hy hulle : " Vrede vir julle . "
43020027	Hy sê toe vir Tomas : " Bring jou vinger . Kyk na my hande . Kom , sit jou hand hier op die wond in my sy . Moenie twyfel dat dit regtig Ek is nie . Aanvaar dit ! "
43020028	Oorweldig sê Tomas : " My Here en my God ! "
43020029	Jesus sê vir hom : " Is jy oortuig omdat jy My gesien het ? Wel , die mense wat My nie soos jy sal sien nie , maar My tog met oorgawe sal aanvaar , gaan van geluk oorloop . "
43020030	Nie alles wat Jesus gedoen het , is hier neergeskryf nie . Hy het nog baie ander en verskillende wonderlike dinge gedoen om te wys wie Hy regtig is . Sy volgelinge het dit alles gesien .
43020031	Dit wat in hierdie boek geskryf is , is met 'n spesifieke doel gedoen . Dit is geskryf sodat julle geen oomblik hoef te twyfel dat Jesus die Redder , ja , die Seun van God is nie . Julle kan dit maar volledig aanvaar . En hierdie woorde wil julle ook oortuig dat julle vir ewig gaan leef omdat Jesus dit vir julle moontlik gaan maak .
43021001	Daar was nog 'n geleentheid toe Jesus so saam met sy dissipels was . Dit was by die Meer van Tiberias ( die ander naam is die See van Galilea ) .
43021002	So het dit gebeur : 'n klompie van Jesus se getrouste volgelinge was bymekaar ( dit was Simon Petrus , Tomas Tweeling , Natanael — hy het uit Kana in Galilea gekom — Sebedeus se seuns en nog twee ander ) .
43021003	Petrus was lus om te gaan visvang . Die ander is toe saam met hom . Hulle is met 'n skuit die meer in . Daardie hele nag lank het hulle iets probeer kry , maar hulle het nie 'n enkele vis gevang nie .
43021004	Toe die son begin kop uitsteek , staan Jesus daar op die wal . Die dissipels was natuurlik salig onbewus daarvan dat dit Jesus was .
43021005	" En toe , " roep Jesus , " het julle enigiets gevang ? " " Nee wat , " roep hulle terug .
43021006	" Gooi die net daar regs van die skuit uit . Daar is vis , " kom dit van Jesus se kant af . Hulle maak toe so . Die net was toe so vol vis dat hulle dit nie in die skuit kon kry nie . Dit was te swaar vir hulle .
43021007	Die volgeling van wie Jesus baie gehou het , sê toe vir Petrus : " Jong , dit is die Here daardie . " Toe Petrus dit hoor , pluk hy gou al sy klere aan . Omdat hulle op die skuit gewerk het , het hy net die nodigste aangehad . Toe spring hy in die meer . Die ander het in die skuit gebly en wal toe gevaar met die vrag vis .
43021008	Gelukkig was hulle nie so ver van die wal af nie , omtrent 100 tree .
43021009	Toe hulle daar land , sien hulle dat daar alreeds 'n vuurtjie brand met vis wat daarop braai . En daar was ook brood .
43021010	Jesus sê toe vir hulle : " Bring nog 'n bietjie van daardie vis wat julle gevang het . "
43021011	Simon Petrus spring toe gou in en sleep die vrag vis op die land uit . Daar was 153 groot visse in die net . Al was daar so baie vis , het die net verbasend genoeg nie geskeur nie .
43021012	" Kom , eet 'n stukkie ontbyt , " nooi Jesus hulle uit . Nie een van hulle het die moed gehad om te vra : " Wie is U ? " nie . Dit was ook nie nodig om te vra nie . Hulle het geweet dit is die Here .
43021013	Jesus gee toe vir elkeen van hulle brood en 'n stukkie vis .
43021014	Dit was die derde keer dat Jesus so aan sy getroue volgelinge verskyn het nadat Hy uit die dood opgestaan het .
43021015	Na ete vra Jesus vir Petrus : " Simon , seun van Johannes , het jy My liewer as wat hierdie ander My het ? " " Ja , Here , " kom dit van Petrus . " U weet hoe toegewy en lojaal ek teenoor U is . " " Kyk dan asseblief na my lammers , " vra Jesus toe .
43021016	'n Tweede keer vra Jesus : " Simon , seun van Johannes , het jy My lief ? " " Ja , Here . U weet mos hoe lief ek U het , " sê Petrus weer . " Pas dan asseblief my skape soos 'n herder op , " vra Jesus .
43021017	'n Derde keer vra Jesus hom : " Simon , seun van Johannes , het jy My lief ? Kan Ek heeltemal op jou lojaliteit staatmaak ? " Petrus het hartseer geword omdat Jesus so aanhou . " Here , " sê hy toe , " U hoef nie eens te vra nie , want U weet alles ; ook wat in my hart aangaan . U weet mos hoe lief ek vir U is . " " Sorg dan vir my skape , " sê Jesus . " Ek wil vir jou iets belangriks sê .
43021018	Toe jy jonk was , het jy self aangetrek en jy kon stap waar jy wou . Maar as die ouderdom jou inhaal , sal jy dit nie eens meer kan doen nie . Jy sal maar net jou hande vraend kan uitsteek . Ander sal dan kom en jou aantrek en jou dra waar jy nie wil wees nie . "
43021019	( Daarmee het Jesus gesinspeel op die manier waarop Petrus sou sterf . Met sy dood sou hy in alle geval vir God eer . ) " Kom saam met My , " sê Jesus toe vir Petrus .
43021020	Toe Petrus omkyk , sien hy die volgeling van wie Jesus baie gehou het , kom ook agter hulle aangestap . ( Dit was die dissipel wat aan tafel vir Jesus gevra het wie Hom sou verraai . )
43021021	Petrus sê toe vir Jesus : " En wat van hom , Here ? "
43021022	" Dit het eintlik niks met jou te doen nie , Petrus , selfs al sou Ek wou hê dat hy moes bly lewe tot Ek weer kom . Moenie jou oor sulke dinge bekommer nie . Sorg net dat jy by My bly ! " sê Jesus .
43021023	Dit is waar die storie begin het dat hierdie volgeling van Jesus nie sou doodgaan nie . Dit was egter nie wat Jesus bedoel het nie . Jesus het gesê as Hy dit sou wou hê , sou die man kon bly lewe tot Hy terugkom . En dit het niks met Petrus te doen nie .
43021024	Hierdie volgeling is juis die een wat alles so deeglik neergeskryf het en met soveel oortuiging daaroor praat . Ons almal weet dat wat hy vir ons vertel die waarheid is .
43021025	Jesus het ook nog baie ander dinge gedoen . As dit alles neergeskryf sou moes word , twyfel ek of daar genoeg plek in hierdie wêreld sou wees om al daardie boeke te bêre .
44001001	Teofilus , in my eerste boek het ek jou vertel van alles wat Jesus gedoen het tot op die dag dat Hy van sy apostels afskeid geneem en na sy hemelse woning teruggegaan het . Dit was kort nadat Hy sy laaste opdragte aan hulle gegee het .
44001002	Nadat Jesus uit die dood opgestaan het , het Hy oor 'n tyd van 40 dae 'n hele paar keer aan sy apostels verskyn om vir hulle te wys dat Hy regtig lewe .
44001003	Hy het gereeld met hulle oor God se nuwe wêreld gepraat .
44001004	Eenkeer toe hulle almal so saam was , het Jesus vir hulle gesê : " Moenie uit Jerusalem weggaan nie . Bly daar totdat my Vader die belofte wat Hy aan julle gemaak het , waar laat word .
44001005	Vroeër het Ek vir julle gesê dat Johannes die Doper julle met water doop , maar dat God julle binnekort met die Heilige Gees gaan doop . Dit is hierdie belofte waarop julle nog so 'n klein rukkie moet wag . "
44001006	'n Ander keer het een van die apostels vir Jesus gevra : " Here , sê asseblief vir ons , gaan U Israel nou weer tot sy vorige glorie herstel , soos in die dae toe ons nog ons eie koning gehad het ? "
44001007	Daarop het Jesus geantwoord : " Dit is vir God om oor hierdie dinge te besluit , nie vir julle nie . " Al wat julle hoef te weet , is dat God met sy groot krag in julle lewe sal werk wanneer die Heilige Gees na julle toe kom .
44001008	Dan gaan julle oral oor My praat : hier in Jerusalem , maar ook in die hele Judea en Samaria . Ja , selfs tot aan die verste uithoeke van die wêreld . "
44001009	Na hierdie woorde het Jesus van die Olyfberg af na die hemel teruggekeer .
44001010	Terwyl die dissipels nog staan en kyk hoe Hy in die wolke verdwyn , het twee mans uit die hemel by hulle kom staan . Hulle het spierwit klere aangehad .
44001011	Een van die mans vra toe vir die dissipels : " Hoekom staan julle so na die hemel en kyk ? Dink julle dat julle nooit weer vir Jesus gaan sien nie ? Hierdie selfde Jesus wat nou voor julle oë na sy hemelse woonplek toe vertrek het , sal op presies dieselfde manier na julle toe terugkom . "
44001012	Die Olyfberg waar Jesus van sy dissipels afskeid geneem het , is sowat 'n kilometer van Jerusalem af .
44001013	Daarvandaan het die apostels toe teruggestap stad toe , na 'n groot kamer op die boonste verdieping van een van die geboue . Daar het hulle gereeld bymekaargekom . Al die oorblywende apostels was daar : Petrus , Johannes , Jakobus en Andreas , Filippus en Tomas , Bartolomeus en Matteus , Jakobus die seun van Alfeus , Simon wat 'n Seloot was , en ook Judas die seun van Jakobus .
44001014	Hulle het elke dag saamgebid . Van die gelowige vroue het saam met hulle kom bid , so ook Maria , Jesus se ma , sy broers en 'n klompie ander gelowiges . Later was daar by die 120 mense in die kamer bymekaar .
44001015	Op 'n dag het Petrus vir hulle gesê :
44001016	" Broers en susters , ek wil eers met julle oor daardie verraaier van 'n Judas praat . Ek kan nou nog nie glo dat hy kop in een mus was met die spul wat vir Jesus gevang het nie . Ja , hy het dit alles beplan .
44001017	" Om te dink dat Judas heeltyd een van ons was !
44001018	Met die omkoopgeld wat hy gekry het om Jesus te verraai , het hy vir hom 'n stuk grond gaan koop . Maar hy is 'n paar dae gelede daar dood .
44001019	Hy het hom doodgeval . Sy binneste het oopgebars van die val sodat hy hom doodgebloei het . Dalk het julle ook daarvan te hore gekom . Judas se dood is immers hoofnuus hier in Jerusalem se strate . Die mense noem daardie stuk grond van hom nou Bloedgrond , of soos hulle in Hebreeus sê : Akeldama .
44001020	" In een van die psalms van Dawid staan daar : Laat sy grond leeg staan sodat niemand daar gaan bly nie . " Dawid het ook gesê : Iemand anders moet sy werk oorneem . " Judas se plek in ons kring van apostels is nou leeg . Ons moet iemand in sy plek kies .
44001021	Maar dit moet iemand wees wat heeltyd saam met ons in Jesus se geselskap was ,
44001022	van daardie dag af toe Hy deur Johannes die Doper gedoop is totdat Hy hemel toe is . "
44001023	Twee name is toe opgegee : Josef Barsabbas ( sy bynaam was Justus ) en Mattias .
44001024	Toe het al die gelowiges gebid en gesê : " Here , U weet presies wat in mense se binneste aangaan . U ken ons almal deur en deur .
44001025	Wie van hierdie twee mans wil U hê moet Judas se plek as apostel oorneem ? Judas is hierdie wonderlike werk kwyt omdat hy nie na U geluister het nie . "
44001026	Daarna het hulle lootjies getrek . Mattias is as die nuwe apostel gekies .
44002001	Toe pinksterdag aanbreek , was al die gelowiges in die kamer waar hulle gewoonlik bymekaargekom het . Skielik het hulle
44002002	'n geweldige dreuning bokant hulle in die lug gehoor . Dit het soos 'n reusestormwind geklink . Dit het die hele gebou waarin hulle was , gevul .
44002003	Toe sien hulle iets wat soos vuurvlamme lyk oor elkeen van hulle kom .
44002004	Almal is toe met die Heilige Gees volgemaak . Hulle het dadelik in ander tale begin praat . Die Gees het hulle in staat gestel om dit te doen .
44002005	Gedurende die feestyd was daar baie Joodse pelgrims van oor die hele wêreld in Jerusalem .
44002006	Hulle het ook die geweldige geluid gehoor en dadelik na die gebou toe gehardloop waar die gelowiges bymekaar was .
44002007	Hulle was stomgeslaan toe hulle daar aankom en hoor hoe die gelowiges in verskillende tale praat . " Hoe kan dit wees ? " het hulle vir mekaar gevra . " Hierdie mense kom dan daar van Galilea af .
44002008	Hoe kry hulle dit reg om nou in ons eie taal met ons te praat ? Hier tussen ons is mense van oral in die wêreld .
44002009	Kyk net , hier is Perse , Mediërs , Elamiete en ook mense wat in Mesopotamië bly .
44002010	Ons merk ook mense op uit Judea en Kappadosië , Pontus en Asië , Frigië en Pamfilië , Egipte en uit dele van Libië . Ja , daar staan selfs 'n klompie uit Rome .
44002011	Behalwe al die Jode van oor die hele wêreld staan hier ook mense uit ander volke wat later die Joodse geloof aangeneem het . Daar is inwoners van die eiland Kreta en ook 'n groep Arabiere . En tog hoor ons almal nou in ons eie taal hoe dié mense met ons praat oor al die groot dinge wat God doen . "
44002012	Die skare kon nie mooi uitmaak wat aan die gebeur was nie . Hulle het verbaas vir mekaar gevra : " Wat gaan aan ? "
44002013	'n Paar spotters het gesê : " Hierdie spul mense is dronk . Hulle het heeltemal te veel wyn gedrink . "
44002014	Saam met die elf ander apostels het Petrus vir die skare beduie om stil te bly . Toe sê hy vir hulle : " Vriende , mede-Jode en inwoners van Jerusalem , luister nou mooi na my .
44002015	Hierdie mense is nie dronk soos party van julle dink nie . Dis dan nou eers nege-uur in die oggend .
44002016	Kom ek vertel julle wat hier aan die gebeur is . Die woorde van Joël het pas waar geword . Julle onthou hoe hy geskryf het :
44002017	' Aan die einde van die tyd , ' sê God , ' sal Ek my Gees gee aan almal wat in My glo . Dan sal Ek my wil aan julle seuns en julle dogters bekendmaak . Hulle sal profete wees wat my wil bekendmaak .
44002018	' Met julle jongmense sal Ek in visioene praat . En met die ouer mense onder julle sal Ek in drome praat . Op almal wat My dien , mans en vroue , sal Ek aan die einde van die tyd my Gees uitstort .
44002019	' Hulle sal my wil aan ander mense bekendmaak . Ek sal ook groot tekens in die lug en op die aarde laat gebeur .
44002020	Bloed en vuur en donker rook sal hemel en aarde vul . Ek sal die son pikswart maak , en die maan so rooi soos bloed . ' Al hierdie dinge sal gebeur kort voordat die groot dag van die Here aanbreek ; daardie dag waarop Hy na die wêreld toe terugkom .
44002021	Almal wat die Here se Naam aanroep en Hom smeek om hulle sondes weg te vat , sal gered word . ' "
44002022	" Vriende , julle moet mooi luister na wat ek nou vir julle wil sê . Jesus van Nasaret is die Man wat deur God aangestel is om groot wonderwerke en tekens onder julle te doen .
44002023	Hy is 'n rukkie gelede hier in Jerusalem deur 'n spul goddelose mense gevang , presies net soos God dit beplan het . Daarna het julle almal Hom laat doodmaak .
44002024	Maar God het Hom weer lewendig gemaak . Hy het al die bande van die dood van Jesus afgegooi en Hom lewendig daar laat uitstap .
44002025	Hoor wat Dawid oor Jesus geskryf het :
44002026	' Die Here is elke tree van die pad by my . Daarom kan ek niks oorkom nie . My lewe loop oor van vreugde . Ek vertel vir almal hoe goed die Here is .
44002027	Nie eens die dood kan my meer bangmaak nie , want U sal nooit toelaat dat die kloue van die dood my vir altyd vashou nie . U sal nooit u eie kind , u oogappel , daar in die doderyk laat vergaan nie .
44002028	U stap heeltyd saam met my op die pad wat na die lewe toe lei . Ek jubel daaroor . '
44002029	" Vriende , julle weet net so goed soos ek dat Dawid lankal dood en begrawe is . Sy graf is hier by ons in Jerusalem . Dawid was egter 'n boodskapper van God .
44002030	Daarom het hy geweet dat God 'n belofte aan hom gemaak het dat iemand uit sy nageslag altyd oor sy koninkryk sou heers .
44002031	Hy het geweet dat die Messias uit die dood sou opstaan . Dawid het gesien dat die doderyk met al sy gevare God se Gestuurde nooit gevange sou hou nie .
44002032	" Jesus het hierdie woorde van Dawid waar laat word . Dit het gebeur toe God Hom lewendig gemaak het . Ons weet dit , want ons het Jesus met ons eie oë gesien nadat Hy weer lewendig geword het .
44002033	Daarna het God die heel belangrikste plek in die hemel aan Hom gegee . Toe Jesus daar aankom , het Hy die Heilige Gees by sy Vader ontvang soos God aan Hom beloof het . Daarna het Jesus die Heilige Gees na ons toe gestuur . Dit kan julle nou met julle eie oë sien en met julle eie ore hoor .
44002034	" Maar nog iets oor Dawid . Ons weet hy het nie self lewendig hemel toe gegaan nie . Dawid vertel egter in een van sy psalms hoe God met die Messias praat . God het vir Hom gesê : ' Sit hier langs My . Dit is die heel belangrikste plek in die hemel .
44002035	Sit hier totdat Ek al jou vyande onder jou voete vertrap het . '
44002036	" Almal in Israel moet vandag een ding besef : hierdie Jesus wat julle aan die kruis vasgespyker het , is nou deur God as die Here en die Messias aangestel . Hy heers nou oor almal in die hemel en op die aarde . Net Hy kan ons red . "
44002037	Die skare wat na Petrus gestaan en luister het , is diep deur sy woorde geraak . " Sê asseblief vir ons wat ons nou moet doen . Hoe kan ons die saak tussen ons en God regmaak ? " het hulle vir die apostels gevra .
44002038	" Laat staan dadelik julle sondes . Kom terug na God toe , " het Petrus geantwoord . " Laat julle ook doop in die Naam van Jesus Christus . God sal julle sondes dan vergewe . Julle sal ook die Heilige Gees ontvang .
44002039	Hierdie groot hemelse Geskenk is bedoel vir elkeen van julle . En ook vir julle kinders . Ja , selfs vir al die ander mense wat op die oomblik nog ver van God af lewe . Binnekort sal hulle ook van Hom hoor en deur God nader geroep word . "
44002040	Petrus het toe nog 'n hele ruk met die skare gepraat . " Gee pad uit hierdie sondige wêreld uit , " het hy vir hulle gesê . " Dit gaan julle lewe totaal verwoes . Kom na God toe . Laat Hy julle uit die kloue van die sonde verlos . Net Hy kan dit doen . "
44002041	Na Petrus se woorde het 'n groot aantal mense , omtrent 3000 , tot bekering gekom . Daarna is hulle gedoop .
44002042	Van toe af het hierdie nuwe gelowiges gereeld bymekaargekom om te hoor wat die apostels leer . Hulle het nou in 'n splinternuwe verhouding met God en met mekaar gestaan . Hulle het ook gereeld saamgeëet en saamgebid .
44002043	Die apostels het groot wonderwerke onder hulle gedoen . Al die gelowiges het groot eerbied vir God gehad .
44002044	Hulle liefde vir Hom en vir mekaar het hulle in 'n hegte eenheid saamgesnoer .
44002045	Daarom was hulle bereid om selfs hulle besittings met mekaar te deel . Hulle het alles verkoop wat hulle besit het en die geld vir die armes gegee .
44002046	Dag na dag het hulle ook na die tempel toe gegaan om God daar te aanbid . Hulle het ook by verskillende huise saamgeëet . Hierdie maaltye was glad nie uitspattig nie . Al die gelowiges was vol vreugde .
44002047	Hulle het God heeltyd geprys omdat Hy so groot en goed is . Die gelowiges se lewenstyl het die ander mense in Jerusalem aangegryp . Almal het daaroor gepraat . Daarom het daar elke dag baie mense tot geloof in Christus gekom .
44003001	Op 'n dag het Petrus en Johannes tempel toe gegaan om te bid . Dit was teen drie-uur die middag .
44003002	Hulle het by een van die tempel se ingange met die naam Mooipoort ingestap . Daar het 'n man elke dag gesit en bedel . Hy was van sy geboorte af verlam .
44003003	Toe Petrus en Johannes by hom verbystap , vra hy hulle of hulle nie 'n geldjie vir hom het nie .
44003004	Petrus het gaan staan . " Kyk na my ! " het hy vir die verlamde gesê wat daar voor hom op die grond gesit en staar het .
44003005	Die man was dadelik die ene oë en ore .
44003006	" Ek het nie 'n sent op my naam nie , " het Petrus gesê . " Maar ek gaan vir jou iets baie beters gee . Ek sê nou vir jou in die Naam van Jesus Christus : staan op en loop ! "
44003007	Petrus vat toe die man se regterhand en trek hom op . Onmiddellik het sy voete en enkels nuwe lewe gekry sodat hy kon opstaan en loop .
44003008	Hy het toe saam met hulle by die tempel ingegaan . Hy was so bly dat hy rondgespring het van vreugde terwyl hy hardop lag en huil .
44003009	Hy het God se Naam aanmekaar grootgemaak . Sy vreugdedanse het gou die ander mense se aandag getrek .
44003010	Toe hulle agterkom dat dit hy was wat elke dag by die Mooipoort gesit en bedel het , kon hulle hulle oë nie glo nie .
44003011	Toe die mense ook nog sien hoe die man sy arms om Petrus en Johannes gooi , het hulle almal begin stroom na die Pilaargang van Salomo , waar Petrus-hulle gestaan het .
44003012	Petrus het toe met die groot skare begin praat wat om hulle saamgedrom het : " Vriende , volksgenote , hoekom is julle so verbaas oor wat so pas gebeur het ? Dink julle dalk dat ons hierdie man uit ons eie krag gesond gemaak het ? Het dit gebeur omdat ons so godsdienstig is ?
44003013	Natuurlik nie . Al wat gebeur het , is dat die God van Abraham en Isak en Jakob vir Jesus , sy eie Seun , op hierdie manier eer kom aandoen het . Hy het hier voor julle almal kom wys hoe groot en sterk Jesus regtig is .
44003014	" Onthou julle nog hoe julle nou die dag vir Jesus soos 'n misdadiger aan Pilatus uitgelewer het ? Julle het julle rug vir Hom gedraai toe Pilatus julle die keuse gegee het om Hom los te laat . Julle het selfs gevra dat 'n moordenaar losgelaat word eerder as Hy .
44003015	So het julle Hom wat aan julle die ware lewe kan gee , gaan staan en doodmaak . Maar gelukkig het God Jesus weer lewendig gemaak . Ons het dit met ons eie oë gesien .
44003016	" Wel , Jesus het nou deur ons hierdie verlamde man gesond gemaak . Julle almal kan dit tog sien . Sy geloof in Jesus was genoeg om hom te laat opstaan en loop . "
44003017	" Vriende , ek weet dat julle en julle leiers glad nie besef het waarmee julle besig was toe julle Jesus doodgemaak het nie .
44003018	Tog het God lankal deur sy boodskappers gesê dat die Messias sou kom ly . Daarom het Hy julle onkunde gebruik om hulle woorde waar te laat word .
44003019	" Nou moet julle julle sondes laat staan . Kom terug na God toe . Hy sal al julle sondes wat tussen julle en Hom staan , uit die pad vat . Hy sal nooit weer daaraan dink nie .
44003020	" God se feestyd sal dan in julle lewe aanbreek . Hy gaan vir Jesus Christus binnekort na julle toe terugstuur .
44003021	Totdat dit gebeur , bly Hy in sy hemelse woonplek . Dit is hoekom julle Hom nie nou kan sien nie . Maar Jesus sal sekerlik terugkom om alles hier op aarde nuut te maak . Dit het God lank gelede deur sy profete belowe .
44003022	Moses het al vir julle gesê : ' God sal binnekort uit julle midde 'n profeet soos ek op die toneel laat verskyn . Julle moet na hom luister .
44003023	Doen alles wat hy vir julle sê ! Elkeen wat nie na hom luister nie , sal doodgemaak word . Hulle sal nie meer deel wees van God se volk nie . '
44003024	" Al die ander profete daar van Samuel se tyd af het presies dieselfde gesê .
44003025	" Julle is mos die nageslag van die profete . God het sy groot ooreenkoms met julle voorvaders gesluit . Hy het vir Abraham gesê : ' Baie mense hier op aarde sal nog my goedheid beleef omdat Ek hierdie ooreenkoms met jou en jou nageslag gesluit het . '
44003026	" Julle staan vandag heel voor in die ry . Nadat God Jesus weer lewendig gemaak het , het Hy Hom heel eerste na julle toe gestuur om te wys hoeveel Hy vir julle omgee . Daarom moet julle julle sondes laat staan . "
44004001	Petrus en Johannes was nog besig om met die skare te praat toe die bevelvoerder van die tempelpolisie en 'n klomp van die Jode se godsdienstige leiers daar aankom .
44004002	Hulle was woedend omdat die apostels vir die mense gesê het dat Jesus uit die dood opgestaan het en dat elkeen wat dit glo , ook uit die dood sal opstaan .
44004003	Daar op die plek het hulle toe vir Petrus en Johannes gevang en in die tronk gegooi . Die twee apostels moes in die tronk bly tot die volgende oggend .
44004004	Intussen het baie mense in Christus begin glo . Die kerk in Jerusalem se ledetal het tot by die 5000 aangegroei .
44004005	Die volgende oggend het al die belangrikste godsdienstige leiers van Israel wat op die Joodse Raad sitting gehad het in Jerusalem vergader .
44004006	Behalwe die skrifkenners en volksleiers was die hoëpriester Annas en lede van sy familie , soos Kajafas , Johannes en Aleksander , ook daar . Petrus en Johannes is tot in die middel van die vertrek gebring waar hulle bymekaar was .
44004007	Toe vra hulle die apostels : " Sê vir ons , waar kry julle die krag vandaan om so 'n wonderwerk te doen ? En wie het vir julle gesê om dit te doen ? "
44004008	Petrus was vol van die Heilige Gees se groot krag . Hy het dadelik geantwoord :
44004009	" Geagte leiers van die volk en raadslede , ons staan vandag hier voor julle omdat ons 'n siek man gesond gemaak het .
44004010	Hierdie man is in die Naam van Jesus Christus , die Man van Nasaret , genees . Julle weet van wie ek praat , want julle het Jesus 'n rukkie terug aan 'n kruis laat vasspyker . Maar God het Hom weer lewendig gemaak .
44004011	" Julle het julle lelik misreken met Jesus . Julle het Hom doodgemaak en gedink julle is ontslae van Hom . So het julle die belangrikste klip in die gebou verwerp .
44004012	Jesus is nou die belangrikste Persoon in die hemel . Daar is geen ander manier hoe julle in die regte verhouding met God kan kom as deur Hom nie . Niemand anders in die hemel of hier op aarde kan julle nou red nie . "
44004013	Die lede van die Raad was verstom oor Petrus en Johannes se woorde , veral omdat hulle nie geleerde mense was nie . Tog was hulle nie bang om oor Hom te praat nie .
44004014	Om alles te kroon het die man wat verlam was ook nou gesond langs hulle gestaan .
44004015	Die Joodse Raad het Petrus en Johannes beveel om buite te wag terwyl hulle met mekaar beraadslaag .
44004016	" Wat moet ons met hulle doen ? " het hulle mekaar gevra . " Almal in Jerusalem weet teen hierdie tyd al wat gister in die tempel gebeur het . Ons kan dit nie wegpraat nie .
44004017	Al wat ons nou kan doen , is om hulle te verbied om verder in die naam van daardie Jesus met die mense te praat . So sal ons ten minste keer dat hierdie storie verder versprei . "
44004018	Die raadslede het Petrus en Johannes daarna laat inkom en vir hulle gesê : " Julle mag van nou af nooit weer met iemand oor Jesus praat of iets oor Hom aan ander leer nie . "
44004019	Petrus en Johannes was nie bereid om dit te doen nie . " Julle moet maar self besluit of ons eerder na julle as na God moet luister .
44004020	Maar ons weet wat ons gaan doen : ons kan nie stilbly oor alles wat ons gesien en gehoor het nie . " Die Joodse Raad was woedend .
44004021	Hulle het die apostels weer ernstig gewaarsku om niks verder oor Jesus te sê nie . Maar op die ou end moes hulle vir Petrus en Johannes laat gaan . Baie mense het van die wonderwerk gehoor en begin om God te loof .
44004022	Die verlamde man was immers al oor die 40 jaar oud . Almal in Jerusalem het oor sy genesing gepraat .
44004023	Nadat Petrus en Johannes vrygelaat is , het hulle na die ander gelowiges teruggegaan en vir hulle vertel dat die Joodse Raad hulle verbied het om met ander mense oor Jesus te praat .
44004024	Toe het almal saamgebid : " O Here , U het alles gemaak : die hemel en die aarde en ook die see . Alles wat daarin is , is die werk van u hande .
44004025	" U Heilige Gees het vroeër deur Dawid vir ons gesê : ' Waarom maak al die nasies so 'n groot lawaai ? Waarom beraam mense sulke nuttelose planne ?
44004026	Al die leiers van die wêreld maak hulle reg vir oorlog , al die heersers kom staan saam . Hulle teiken is die Here self , en sy Messias . '
44004027	" Ons sien nou hoe Dawid se woorde hier in ons eie stad waar word . Nou die dag het Herodes en Pontius Pilatus die heidene en die Israeliete laat saamspan teen u eie Seun . Maar hulle het U nie onkant betrap nie .
44004028	U het u plan om ons te red juis op hierdie manier waar laat word .
44004029	" Nou is hierdie spul mense al weer besig met hulle bose planne . Sien asseblief tog raak hoe hulle ons probeer bangpraat . Ons is u diensknegte . Help ons sodat ons nie vir hulle bang sal wees nie . Help ons om steeds te bly praat oor u wonderlike plan om sondaars te red .
44004030	Raak ander mense ook aan sodat daar nog baie groot wonderwerke en genesings sal plaasvind oral waar ons oor U praat . Doen dit asseblief deur u Dienaar , Jesus . "
44004031	Na hierdie gebed het die gebou waarin die gelowiges bymekaar was , begin skud . Dit is veroorsaak deur die Heilige Gees wat met sy groot krag opnuut van hulle lewens besit geneem het . Hy het hulle gehelp om vreesloos aan te hou om oor God te praat en sy woord bekend te maak .
44004032	Die gelowiges was 'n hegte eenheid . Hulle het baie vir mekaar omgegee . Niemand van hulle het krampagtig aan hulle besittings vasgeklou nie . Die apostels het ook vir almal vertel dat God Jesus lewendig gemaak het . Hulle was glad nie bang om dit te doen nie .
44004033	God se goedheid was groot oor al die gelowiges . Niemand van hulle was meer arm nie . Almal wat iewers 'n stukkie grond of 'n huis gehad het , het dit verkoop en die geld vir die apostels gaan gee .
44004034	Op hulle beurt het die apostels dit uitgedeel aan diegene wat geld nodig gehad het .
44004035	
44004036	So het 'n man met die naam Josef , wat deur die apostels Barnabas genoem is ( dit beteken : iemand wat ander mense bemoedig )
44004037	en wat van Siprus af gekom het , 'n stuk grond van hom verkoop en al die geld vir die apostels gaan gee .
44005001	Ananias en Saffira , 'n egpaar in die gemeente , het ook 'n stuk grond verkoop . Ananias het 'n deel van die wins in sy sak gesteek en die res vir die apostels gevat . Hy het gemaak asof hy al die geld aan hulle gegee het .
44005002	Sy vrou , Saffira , het ook geweet van sy skelmstreek .
44005003	Petrus het egter dwarsdeur hom gesien . " Hoekom het jy toegelaat dat Satan 'n houvas op jou kry ? " het hy vir Ananias gevra . " Jy het vir die Heilige Gees gelieg deur 'n deel van die geld vir jouself te hou terwyl jy gemaak het asof jy alles aan ons kom gee het .
44005004	Dit is tog jou grond . Toe jy dit verkoop het , kon jy met die wins gemaak het net wat jy wou . Hoekom was jy so skelm ? Jy het nie vir mense gelieg nie , maar vir God self . "
44005005	Na Petrus hierdie woorde gesê het , het Ananias daar op die plek dood inmekaargesak .
44005006	'n Klomp jongmans het hom kom toedraai en weggedra om begrawe te word . Hierdie nuus het gou onder die mense versprei . Hulle het toe baie bang geword vir God .
44005007	Sowat drie ure later het Saffira daar opgedaag , salig onbewus van wat met haar man gebeur het .
44005008	Toe Petrus haar sien , vra hy haar : " Het julle dié bedrag vir julle grond gekry ? " " Ja , " antwoord sy . " Presies net soveel soos jy gesê het . "
44005009	Haar leuen het Petrus baie omgekrap . " Hoekom het jy en jou man agteraf teen die Heilige Gees gekonkel ? " vra hy haar . " Het julle regtig gedink dat julle hieroor ongestraf sou bly ? Daar by die ingang staan die jongmans wat jou man nou net gaan begrawe het . Hulle gaan jou ook dood hier uitdra . "
44005010	Net daar het Saffira reg voor Petrus inmekaargesak . Sy was op die plek dood . Die jongmans het haar uitgedra en by haar man gaan begrawe . Hierdie gebeurtenis het die hele gemeente met groot ontsag vir God vervul .
44005011	Ander mense buite die gemeente wat daarvan gehoor het , het ook baie bang geword vir Hom .
44005012	Die apostels het intussen voortgegaan om die een groot wonderwerk na die ander te doen . Die gemeente het gereeld by die Pilaargang van Salomo in die tempel bymekaargekom .
44005013	Ander mense het raakgesien dat hulle baie vir mekaar omgee en dat hulle groot eerbied vir God het . Dit het hulle baie beïndruk . Tog was die ander mense bang om daar by die tempel by hulle aan te sluit . Hulle was bang vir die reaksie van die godsdienstige leiers .
44005014	Die Here het egter met sy genade in die stad bly werk sodat groot getalle mans en vroue buite die mure van die tempel tot bekering gekom het .
44005015	Die mense van Jerusalem was so aangegryp deur die apostels se wonderwerke dat hulle selfs hulle siekes op beddens en draagbare in die strate laat lê het sodat Petrus se skaduwee op hulle sou val wanneer hy verbystap .
44005016	Mense uit ander stede het ook in groot getalle met hulle siekes en duiwelbesetenes na Jerusalem gestroom . Hulle almal is genees .
44005017	Die Joodse Raad kon nie anders as om van die wonderwerke van die apostels kennis te neem nie . Dit het hulle baie jaloers gemaak . Daarom het die hoëpriester en die ander godsdienstige leiers op 'n dag besluit om hulle te laat vang .
44005018	Kort daarna is die apostels gevang en in die tronk gestop .
44005019	Maar 'n engel van die Here het dieselfde nag nog die tronk se deure kom oopsluit . Die engel sê toe vir hulle : " Moenie mismoedig word nie .
44005020	Gaan weer na die tempel toe en vertel daar vir almal dat Jesus 'n mens se lewe nuut maak . "
44005021	Die apostels het so gemaak . Vroeg die volgende môre het hulle weer na die tempel toe gegaan en met die mense oor Jesus begin praat . Intussen het die hoëpriester en sy handlangers die Joodse Raad byeengeroep .
44005022	Hulle stuur toe 'n klompie soldate na die tronk om die apostels te gaan haal . Daar kon hulle die apostels nêrens opspoor nie . Hulle het teruggehardloop na die Joodse Raad en vir hulle gesê :
44005023	" Toe ons daar by die tronk kom , was die deure gesluit en al die wagte op hulle pos . Maar binnekant kon ons geen spoor van daardie klomp mans vind nie . Hulle is skoonveld . " Almal was dronkgeslaan daaroor .
44005024	Die hoof van die tempelpolisie kon glad nie verduidelik hoe so iets kon gebeur nie . Die priesters het net hulle koppe verbaas geskud .
44005025	Terwyl almal nog wonder wat aan die gang was , kom iemand daar aan en sê vir hulle : " Kom kyk ! Die mans wat julle gister in die tronk gegooi het , is al weer in die tempel besig om die mense te leer . "
44005026	Dadelik is die hoof van die tempelpolisie en van sy manne soontoe om die apostels weer te vang . Maar dié keer het hulle die apostels baie ordentlik behandel . Hulle was bang dat die mense by die tempel hulle onder die klippe sou steek as hulle die apostels hardhandig daar wegvat .
44005027	Die apostels is na die Joodse Raad gebring . Die hoëpriester het gesê :
44005028	" Het ons julle nie uitdruklik verbied om in daardie man se naam met die mense te praat nie ? Maar julle steur julle nie aan ons nie . Nou lê die hele Jerusalem vol van julle skewe leringe . Boonop beskuldig julle ons daarvan dat ons hierdie man doodgemaak het . "
44005029	Petrus en die ander apostels het dadelik geantwoord : " Ons moet in die eerste plek aan God gehoorsaam wees , nie aan mense nie .
44005030	" Dit is Hy , die God van ons voorvaders , wat vir Jesus weer lewendig gemaak het nadat julle Hom doodgemaak het . Het julle dan al klaar vergeet hoe julle Hom nou die dag aan 'n hout opgehang het ?
44005031	Maar God het Jesus nou met groot eer beklee . Hy het aan Hom die belangrikste plek in die hemel gegee . God het Hom ook aangestel as die Heerser en Verlosser van die hele Israel . Almal wat in Jesus glo , se sondes word deur Hom vergewe . Hy gee vir hulle elkeen 'n splinternuwe lewe .
44005032	" Ons vertel julle nou die reine waarheid . Die Heilige Gees , wat God aan elkeen gee wat na Hom luister , weet dit . "
44005033	Toe die Joodse Raad dit hoor , was hulle woedend . Hulle wou die apostels net daar doodmaak .
44005034	'n Fariseër met die naam Gamaliël , 'n gerespekteerde leermeester van God se wet , het egter kopgehou . " Vat die mans eers buitetoe , " het hy vir die polisie gesê . Daarna het hy vir die ander raadslede gesê :
44005035	Dink baie mooi wat julle vandag met hierdie mans aanvang .
44005036	Moenie 'n oorhaastige besluit neem nie . Onthou julle nog vir Teudas ? Hy is die man wat 'n ruk gelede gesê het dat hy 'n gestuurde van God is . Hy het so 400 aanhangers om hom bymekaargemaak . Toe hy doodgemaak is , het hulle almal gevlug . Op die ou end het daar niks van hulle planne gekom nie .
44005037	Kort daarna het Judas die Galileër tydens die groot volkstelling onder ons mense begin optree . Hy het baie mense mislei en hulle omgepraat om sy volgelinge te word . Maar hy het tot 'n wrede einde gekom en sy aanhangers het ook uitmekaargespat .
44005038	" Daarom sê ek vandag vir julle : laat hierdie mans vry . Moenie iets aan hulle doen nie . As dit maar net nog 'n groep met 'n klompie skewe beskouings is , sal hulle in elk geval nie lank hou nie .
44005039	Maar aan die ander kant : as hulle regtig deur God aangestel is soos hulle beweer , sal julle niks aan hulle kan doen nie . Boonop gaan julle julle dan teen God self vasloop . " Hierdie woorde van Gamaliël het die ander raadslede laat kalmeer . Hulle het besluit om sy raad te volg .
44005040	Toe het hulle die apostels weer laat inkom en die tempelpolisie aangesê om elkeen van hulle 'n ordentlike drag slae te gee . Na nog 'n ernstige waarskuwing om nie weer in die openbaar oor Jesus te praat nie , is hulle vrygelaat .
44005041	Die apostels was baie bly toe hulle by die Joodse Raad uitstap . Hulle was dankbaar dat hulle hierdie vernedering en slae kon verduur omdat hulle in Jesus glo .
44005042	Hulle het hulle nie aan die Joodse Raad se waarskuwings gesteur nie , maar aangehou om elke dag in die tempel en van huis tot huis die nuus bekend te maak dat Jesus die Christus is .
44006001	Die kerk in Jerusalem het intussen al hoe meer lidmate bygekry . Mense van oor die wêreld het by hulle aangesluit . Toe ontstaan daar 'n krisis . Die gelowiges wat net Grieks kon praat , het op 'n dag begin voel dat diegene in die gemeente wat net Hebreeus praat , teen hulle diskrimineer . Party van die weduwees wat Grieks gepraat het , het volgens hulle te min kos gekry by die geleenthede waar die apostels elke dag kos aan die armes uitgedeel het .
44006002	Toe die twaalf apostels daarvan te hore kom , het hulle 'n gemeentevergadering belê . " Dit is nie reg dat ons ons opdrag om die Woord van God uit te dra afskeep om vir die armes kos te gee nie , " het hulle vir die gelowiges gesê .
44006003	" Ons het nou die volgende plan : kies sewe mans uit julle geledere om hierdie werk by ons oor te neem . Maar dit moet mans wees wat julle almal ken en vertrou . Hulle moet ook verstandig wees en vol van die krag van die Heilige Gees .
44006004	Dan kan ons voortgaan met ons taak om te bid en om die Woord van God bekend te maak . "
44006005	Die gemeente was baie tevrede met dié plan . Hulle het toe die volgende mans gekies : Stefanus , iemand wat die Here met sy hele lewe vertrou het en wat vol van die krag van die Heilige Gees was , asook Filippus , Progorus , Nikanor , Timon , Parmenas en Nikolaus uit Antiogië .
44006006	Hy het hom vroeër tot die Joodse geloof bekeer .
44006007	Die apostels se prediking het veroorsaak dat baie mense in Jerusalem volgelinge van Jesus geword het . Selfs 'n groot groep priesters het tot bekering gekom en in Hom begin glo .
44006008	Stefanus , een van die sewe helpers , het God se goedheid en krag elke dag beleef . Net soos die apostels het hy ook baie wonderwerke onder die mense gedoen . Daar was 'n klomp Jode wat niks gehou het van wat Stefanus sê nie .
44006009	Hulle het in 'n sinagoge in Jerusalem bymekaargekom waar mense wat eens op 'n tyd slawe was vir God aanbid het . Hierdie mense , wat uit gebiede soos Sirene , Aleksandrië , Silisië en Asië gekom het , het met hom begin stry . Maar hulle het elke keer sleg daarvan afgekom .
44006010	Hulle was nie opgewasse teen Stefanus se insig in God se raadsplan nie .
44006011	Later was hulle so vies dat hulle in die geheim 'n paar mense geld aangebied het om te sê dat Stefanus beledigende dinge teen God en Moses kwytgeraak het .
44006012	Toe hierdie vals stories by die mense en by die godsdienstige leiers uitkom , was daar groot ongelukkigheid in Jerusalem . Die Joodse Raad het dadelik besluit om in te gryp . Hulle het 'n klompie polisiemanne gestuur om Stefanus te vang en hom voor hulle te daag .
44006013	Die mense wat allerhande stories oor hom versprei het , het ook by die verhoor opgedaag en gesê : " Hierdie man sê die verskriklikste dinge teen ons heilige tempel en teen die wet van God .
44006014	Ons het selfs gehoor hoe hy nou die dag gesê het dat daardie Jesus van Nasaret in wie hy glo , die tempel sal afbreek . Hy sal ook al die wette afskaf wat Moses vir ons gegee het . "
44006015	Toe hierdie aanklag teen Stefanus ingebring is , het die Joodse Raad hom geskok aangestaar . Terwyl hulle nog so kyk , het hulle agtergekom dat sy gesig begin skyn soos 'n engel s'n .
44007001	" Wat het jy hierop te sê ? " het die hoëpriester vir Stefanus gevra .
44007002	" Vriende , hooggeagte raadslede , luister asseblief baie mooi , " het Stefanus geantwoord . " Ek wil graag met julle oor God praat . Aan Hom kom al die eer toe . Hy is die Heilige wat Hom aan Abraham kom bekendmaak het toe hy nog daar in Mesopotamië gebly het . Dit het gebeur nog voor Abraham na Haran getrek het .
44007003	God het vir hom gesê : ' Jy moet uit jou land trek . Vat al jou familielede saam met jou . Ek sal jou wys na watter land toe jy moet gaan . '
44007004	" Abraham het toe padgegee uit die land van die Galdeërs en in Haran gaan bly . Na sy pa se dood het God hom laat trek na hierdie land waar julle nou bly .
44007005	" Toe Abraham hier aangekom het , het hy nie die land op 'n skinkbord gekry nie . Aan die begin het hy nie eens 'n stuk grond of 'n kind gehad nie .
44007006	Tog het God hom belowe dat sy nageslag eendag hierdie hele land sou bewoon . " Hy het bygevoeg dat hulle eers sowat 400 jaar lank in 'n vreemde land sou bly . Daar sou hulle geen eie grond hê nie . Hulle sou as slawe werk en deur ander mense mishandel word .
44007007	" ' Maar moenie jou bekommer nie , Ek sal afreken met daardie volk wat jou nageslag so sleg sal behandel , ' het God vir Abraham gesê . ' Dan sal Ek hulle daar gaan haal en na hierdie land toe bring sodat hulle My hier kan kom dien . '
44007008	" God het toe 'n ooreenkoms met Abraham gesluit . As bewys het Hy vir hom 'n teken aan sy liggaam gegee : die besnydenis . Abraham het daarna 'n seun gehad . Hy het hom Isak genoem . Agt dae na sy geboorte het hy hom besny . Isak was Jakob se pa , en Jakob die pa van die twaalf stamhoofde van ons volk . "
44007009	" Hierdie stamvaders was egter jaloers op hulle broer Josef . Daarom het hulle hom as 'n slaaf verkoop . Josef is deur sy nuwe eienaars weggevat Egipte toe . Maar God was heeltyd by hom . Hy het hom deur elke probleem en elke krisis gehelp .
44007010	Josef se groot insig en verstand het die aandag getrek van die farao , die koning van Egipte . Kort voor lank het hy hom aangestel as hoof oor die hele Egipte en oor sy huishouding .
44007011	" In daardie tyd was daar 'n groot hongersnood in Egipte en Kanaän . Die mense het niks gehad om te eet nie . Ons voorouers het ook baie swaargekry .
44007012	Toe Jakob hoor dat daar nog koring in Egipte te koop was , het hy sy seuns dadelik soontoe gestuur . Later het hulle teruggekom en vir hulle pa gesê dat daar wel koring in Egipte was . Jakob het hulle weer Egipte toe laat gaan om koring te koop .
44007013	Tydens hierdie besoek het Josef vir sy broers gesê wie hy regtig is . Hy het sy familie ook aan die farao gaan bekendstel .
44007014	Daarna het hy sy pa , Jakob , en die res van sy familie van sowat 75 mense laat haal om in Egipte te kom bly .
44007015	Jakob is uiteindelik daar dood , so ook al ons stamvaders .
44007016	Die liggame is na Sigem in Kanaän geneem . Daar is hulle begrawe in 'n graf wat Abraham vroeër vir 'n groot klomp geld van die seuns van Hemor gekoop het . "
44007017	" Die 400 jaar van swaarkry het nou einde se kant toe begin staan . Die tyd dat God sy volk sou bevry , was voor die deur , soos Hy aan Abraham beloof het . Teen daardie tyd het daar sommer al 'n groot groep van ons voorouers in Egipte gebly .
44007018	'n Nuwe koning het intussen die leisels in Egipte oorgeneem . Hy het nie vir Josef geken nie . Hy was 'n wrede heerser wat ons mense sleg behandel het .
44007019	Hy het hulle selfs verplig om hulle pasgebore babatjies op die ashope te gaan weggooi . Op dié manier wou hy keer dat hulle getalle nog groter word .
44007020	" In daardie tyd is Moses gebore . En wat 'n mooi baba was hy nie ! Sy pa en ma het hom drie maande lank in hulle huis weggesteek en versorg .
44007021	Maar uiteindelik moes hulle ook van hom afstand doen . Hulle het hom toe in 'n mandjie in die Nylrivier gaan sit . Gelukkig het die dogter van die farao hom in die Nyl gekry en hom toe soos haar eie seun grootgemaak .
44007022	Moses is streng volgens die Egiptiese gebruike grootgemaak . Hy het die beste onderrig ontvang wat daar in Egipte te kry was . Hy was baie slim en het uitgeblink as iemand wat sy kop en sy hande goed kon gebruik .
44007023	" Toe Moses sowat 40 jaar oud was , het hy op 'n dag besluit om besoek af te lê by sy eie mense , die Israeliete .
44007024	Daar het hy gesien hoe 'n Egiptenaar een van hulle slaan . Dit het hom so kwaad gemaak dat hy die man op die plek doodgemaak het .
44007025	Moses het gedink dat sy volksgenote sou besef dat hy aan hulle kant was , maar hy het hom lelik misgis .
44007026	Die volgende dag toe hy weer daar opdaag , het hy op twee Israeliete afgekom wat met mekaar baklei . Hy het vrede tussen hulle probeer maak . ' Julle is dan broers . Vir wat slaan julle mekaar so ? ' het hy hulle gevra .
44007027	" Die een wat die bakleiery begin het , het Moses weggestamp en gesê : ' Jy ' s'n mooi een om te praat ! Wie het jou as skeidsregter oor ons aangestel ? Jy kom speel hier baas terwyl jy self gister 'n Egiptenaar doodgemaak het .
44007028	Gaan jy my nou ook doodmaak ? '
44007029	" Moses het groot geskrik toe hy hoor wat die man sê . Hy het besef dat almal binnekort sou weet wat hy met die Egiptenaar gedoen het . Daarom het hy toe uit Egipte padgegee en as 'n vreemdeling in die land Midian gaan bly . Daar het hy getrou en die pa van twee seuns geword . "
44007030	" Veertig jaar later , terwyl Moses in die woestyn by die berg Sinai was , het 'n engel van die Here in 'n brandende doringbos aan hom verskyn .
44007031	Moses kon sy oë nie glo toe hy dit sien nie . Hy het nader gestap om mooi te sien wat aangaan . Toe praat die Here skielik uit die brandende bos :
44007032	' Ek is die God van jou voorvaders . Ek is die God van Abraham , Isak en Jakob . ' Toe Moses dit hoor , het hy geskrik en sy oë styf toegeknyp . Hy was te bang om na God te kyk .
44007033	Die Here sê toe vir hom : ' Betoon respek vir My ! Trek jou skoene uit , want jy staan op heilige grond . Jy is in die teenwoordigheid van die lewende God !
44007034	" ' Ek weet van al die lyding wat my mense in Egipte moet verduur . Ek hoor hoe hulle My smeek dat Ek hulle moet bevry . Daarom het Ek besluit om hulle uit daardie land weg te vat . Jy is die man wat dit vir My moet gaan doen . Maak jou gereed ! Want Ek wil hê jy moet Egipte toe gaan . '
44007035	" Dieselfde Moses wat vroeër deur sy eie mense verwerp is , is nou deur God self as hulle leier en redder aangewys . Dit alles het daar by die brandende doringbos begin waar hy God se stem gehoor het .
44007036	" Moses het die Israeliete daarna uit Egipte weggelei . In Egipte , by die Rooisee en ook in die woestyn het hy 40 jaar lank die een groot wonderwerk na die ander gedoen .
44007037	" Dit is hierdie selfde Moses wat op 'n dag vir die Israeliete gesê het : ' God sal eendag 'n boodskapper net soos ek uit julle midde laat voortkom . '
44007038	" Dit is ook Moses wat op die berg Sinai met die engel van die Here gaan praat het .
44007039	Daarna het hy God se wil aan ons voorvaders in die woestyn bekendgemaak . Hy het al hierdie woorde wat lewe gee by die Here self ontvang en dit aan hulle almal gaan meedeel . Maar ons voorvaders het hulle nie daaraan gesteur nie .
44007040	Hulle het begin terugverlang na die tyd in Egipte en by Aäron gaan kerm : ' Maak asseblief vir ons 'n paar gode wat ons met ons eie oë kan sien en wat voor ons kan uittrek . Hierdie Moses wat ons uit Egipte laat trek het , het verdwyn . '
44007041	" Hulle het toe vir hulle 'n afbeelding van 'n kalf gemaak en allerhande offers daarvoor gebring . Hulle was baie trots op hulle mooi handewerk . God was egter baie kwaad daaroor , maar Hy het hulle laat aangaan met hulle sondes .
44007042	Hy het toegelaat dat hulle elke nuwe god aanbid waarvan hulle te hore gekom het . Hulle het presies gedoen wat die Here later deur een van die profete gesê het :
44007043	' Dit is tog nie vir My dat julle daar in die woestyn allerhande offers gebring het nie . Nee , gedurende daardie 40 jaar was julle te besig om aanbiddingsplekke vir ander gode te bou . Afgode soos Molog en Refan was toe belangriker as Ek . Julle het allerhande mooi versiersels aan julle lywe gedra om daardie gode gelukkig te maak . Julle kon nie voorbly om neer te buig voor elke nuwe afgod wat julle in die hande gekry het nie . Ek gaan julle daaroor straf : Ek gaan julle tot anderkant Babilon as gevangenes laat wegvoer . ' "
44007044	" Ons voorouers het die hele tyd daar in die woestyn 'n presiese weergawe van die heilige tent by hulle gehad wat God vroeër aan Moses op die berg Sinai gewys het .
44007045	" Hierdie heilige tent was ook by hulle toe Josua hulle nuwe leier geword het . In sy tyd het hy al die ongelowige volke uit Kanaän verdryf . Dié tent was nog steeds by hulle in die tyd van koning Dawid . " Dawid was die koning vir wie God baie lief was .
44007046	Hy het op 'n dag vir God gaan vra of hy nie 'n tempel as aanbiddingsplek vir die nageslag van Jakob kon bou nie .
44007047	Sy seun Salomo was egter die man op wie se skouers hierdie taak neergekom het . Hy het vir die Here 'n huis gebou .
44007048	" Maar tog weet ons dat die allerhoogste God nie in geboue bly wat mense gebou het nie . Hy het dit duidelik deur een van die profete gesê :
44007049	' Die hemel is my troonsaal . Daar regeer Ek . Die aarde is slegs die rusplek vir my voete . Hoe sal julle dan ooit vir My 'n huis kan bou wat groot genoeg is ? Kan julle regtig vir My 'n rusplek oprig waar Ek sal wil bly ? Nee , julle kan nie . Ek het dit in elk geval klaar gedoen .
44007050	Ek het vir Myself 'n hemelse woning gebou . ' " Stefanus het daarna vir die Joodse Raad gesê :
44007051	" Julle klomp hardekoppe . Julle dra miskien die teken van die besnydenis aan julle liggaam , maar julle harte en julle koppe is nog glad nie besny nie . Julle doen net mooi niks wat God vir julle sê om te doen nie . Julle luister nie na die Heilige Gees se stem nie .
44007052	Julle maak presies net soos al julle voorgeslagte . " Dink net wat julle voorvaders met die Here se boodskappers aangevang het . Hulle het elkeen vervolg en doodgemaak wat dit gewaag het om met hulle oor die Messias , oor God se Gestuurde , te praat . Julle is niks anders as hulle nie . Is dit dan nie julle spul wat Christus vermoor het toe Hy na ons toe gekom het nie ?
44007053	" Julle was so gelukkig om God se wet uit die hand van sy engele te ontvang . Maar julle het nooit so ver gekom om te doen wat die wet sê nie . "
44007054	Toe die Joodse Raad hoor wat Stefanus alles vir hulle sê , het hulle ontplof van woede . Maar hy was vol van die krag van die Heilige Gees . Hy het nie eens agtergekom hoe kwaad hulle was nie , want hy kon tot binne-in die hemel sien .
44007055	Stefanus het God daar in al sy heerlikheid gesien , en ook Jesus wat langs Hom staan . Toe sê hy hardop :
44007056	" Kyk daar ! Ek kan tot binne-in die hemel kyk . Ek sien Jesus , die Seun van die mens . Hy staan op die belangrikste plek in die hemel , daar reg langs God . "
44007057	Na hierdie woorde het daar chaos losgebars . Party van die raadslede het hulle ore toegedruk omdat hulle nie verder na Stefanus se woorde wou luister nie . Ander het opgespring en op hom afgestorm .
44007058	Hulle het hom gegryp en uitgesleep tot buitekant die stadsmure . Daar het hulle hom met klippe begin gooi . Party van die mans het hulle hemde uitgetrek sodat hulle Stefanus nog makliker onder die klippe kon steek . Hulle het 'n jongman met die naam Saulus gevra om hulle klere op te pas .
44007059	Terwyl die klippe op Stefanus neergereën het , het hy gebid : " Here Jesus , neem my nou na U toe . " Toe het hy op sy knieë neergeval en hard uitgeroep : " Here , moenie dié sonde teen hierdie mense laat tel nie ! Vergeef hulle . " Dit was Stefanus se laaste woorde . Hy het daarna inmekaargesak en is daar op die plek dood .
44007060	Toe dit gebeur , het Saulus al die klipgooiers gaan gelukwens met die moord wat hulle gepleeg het .
44008001	Stefanus se dood was net die geleentheid waarop die godsdienstige leiers in Jerusalem gewag het . Hulle het nou met mag en mening onder die gelowiges in die stad ingeklim en hulle oral begin vervolg . Dit het veroorsaak dat die gelowiges in alle rigtings dwarsdeur Judea en Samaria gevlug het . Omtrent net die apostels het in Jerusalem agtergebly .
44008002	Stefanus is intussen begrawe deur 'n paar mans wat God met groot toewyding gedien het . Hulle was hartseer oor sy dood .
44008003	Saulus was daarop uit om die kerk heeltemal uit te roei . Hy het van huis tot huis gegaan en elke gelowige man en vrou wat hy in die hande kon kry , hardhandig laat vang en in die tronk gestop .
44008004	Die gelowiges wat uit Jerusalem gevlug het , het nie opgehou om oor Jesus te praat nie .
44008005	Filippus , een van die sewe mans wat vroeër gehelp het om die armes in Jerusalem te versorg , het by 'n stad in Samaria aangekom en dadelik met hulle oor Jesus begin praat .
44008006	Sy kragtige preke en wonderwerke het gou die inwoners se aandag getrek .
44008007	Almal het na hom kom luister toe hulle sien hoe hy verlamdes en kreupeles gesond laat word en bose geeste uit baie mense verdryf . Hulle het met hulle eie ore gehoor hoe die bose magte aan die skree gaan as hulle uitgedryf word .
44008008	Gou-gou was daar sommer groot opgewondenheid in die stad oor al die wonderlike dinge wat Filippus gedoen het .
44008009	Daar het ook 'n towenaar in die stad gebly met die naam Simon . 'n Lang tyd al het hy die inwoners in vervoering gehad met sy towery . Simon het vir hulle vertel dat hy 'n baie magtige man is wat oor besondere kragte beskik .
44008010	Oud en jonk het kort voor lank geglo hy is 'n god . Oral waar hulle hom op straat sien loop het , het hulle vir mekaar gesê : " Kyk , daar is daardie groot kragman van God . "
44008011	Almal het Simon op die hande gedra .
44008012	Filippus het alles kom verander . Toe hy met die mense begin praat oor God se nuwe wêreld wat met Jesus se koms aangebreek het , het baie mense tot bekering gekom . Filippus moes omtrent bontstaan om almal te doop wat in Jesus begin glo het .
44008013	Selfs Simon het tot geloof gekom en hom laat doop . Hy het oral agter Filippus aangestap , stom van verbasing oor al die groot dinge wat hy gedoen het .
44008014	Die apostels in Jerusalem het intussen gehoor dat God besig was om mense oral in Samaria met sy goedheid aan te raak . Hulle het vir Petrus en Johannes soontoe gestuur .
44008015	Hulle twee moes gaan bid dat hierdie mense ook die krag van die
44008016	Heilige Gees in hulle lewe ontvang , want op daardie tydstip was hulle nog nie met sy krag vervul nie . Hulle was nog net in die Naam van die Here Jesus gedoop .
44008017	Toe die apostels daar aankom , het hulle hulle hande op die mense geplaas en vir hulle gebid . Dadelik het die krag van die Gees toe oor hulle almal gekom .
44008018	Simon het gestaan en kyk toe die apostels hulle hande op die mense geplaas het en hulle met die Heilige Gees se krag vervul is .
44008019	Dadelik het hy hulle 'n klomp geld aangebied en vir hulle gesê : " Vertel my wat julle geheim is . Vat die geld en gee my asseblief ook van julle krag sodat elkeen op wie ek my hande sit , ook die Heilige Gees kan ontvang . "
44008020	Petrus het hom skerp geantwoord : " Gaan na die verderf toe met jou geld en al ! Dink jy regtig dat jy God se hemelse Geskenk met geld kan koop ? Die Heilige Gees is nie te koop nie . Wat soek jy hier ? Jy hoort nie hier tussen ons nie . Jou binnekant is een groot stuk sonde . God weet dit baie goed .
44008021	Daarom moet jy jou lewe radikaal verander . Laat staan dadelik al jou goddelose dade .
44008022	Vra God om jou te vergewe omdat jy gedink het jy kan geld maak uit die werk van die Heilige Gees . Ek kom agter dat dit 'n ou streek van jou is .
44008023	Jy probeer heeltyd om ander mense te misbruik . Jou lewe is pikdonker . Ja , dit is galbitter van al die sonde . "
44008024	Dit het Simon benoud laat uitroep : " Bid asseblief vir my . Vra tog dat die Here niks van hierdie dinge met my sal laat gebeur nie . "
44008025	Nadat die apostels die Here se woord met groot krag aan die mense bekendgemaak het , het hulle teruggekeer na Jerusalem . Onderweg daarheen het hulle by baie dorpies in Samaria aangedoen en ook daar vir almal die goeie nuus oor Jesus vertel .
44008026	'n Rukkie later het 'n engel van die Here na Filippus gekom en vir hom gesê : " Jy moet dadelik vertrek . Vat daardie verlate pad vanaf Jerusalem na Gasa toe . Begin stap in 'n suidelike rigting . "
44008027	Filippus het dit gedoen . Langs die pad het hy op 'n Etiopiër afgekom . Dit was 'n ontmande amptenaar wat in diens van koningin Kandake van Etiopië was . Hy was haar minister van finansies . Hierdie man was pas in Jerusalem om God te gaan aanbid . Nou was hy weer op pad terug na sy eie land toe .
44008028	Filippus het van ver af gesien hoe hy op sy wa sit en lees . Hy was besig om hardop uit die profeet Jesaja te lees .
44008029	Die Heilige Gees sê toe vir Filippus : " Gaan na daardie man toe . Klim by hom op sy wa . "
44008030	Filippus het vinnig nader gehardloop en gehoor hoe die amptenaar uit die profeet Jesaja sit en lees . " Verskoon tog , Meneer , maar verstaan jy wat jy daar lees ? " het hy hom gevra .
44008031	" Nee , want ek het niemand om vir my te verduidelik wat dit alles beteken nie , " het die Etiopiër geantwoord . " Maar wag , klim hier langs my op die wa . Dalk kan jy my help , " het hy vir Filippus gesê .
44008032	Filippus sien toe dat hy besig was om die volgende verse uit Jesaja te lees : " Hy is soos 'n skaap na die slagpale toe gevat om geslag te word . Hy is soos 'n lam wat nie 'n geluid maak wanneer hy geskeer word nie ;
44008033	hy het nooit eens sy mond oopgemaak nie . Die mense het hom verneder . Hy is glad nie regverdig verhoor nie . Hulle het hom doodgemaak . Wie sal nou as sy nageslag beskou word ? "
44008034	Die amptenaar vra toe vir Filippus : " Sê my , oor wie skryf die profeet hier ? " Filippus het
44008035	dadelik begin om uit hierdie teksgedeelte met die Etiopiër oor Jesus te praat .
44008036	'n Rukkie later ry hulle by 'n waterstroom verby . Toe die Etiopiër dit sien , sê hy : " Kyk , hier is water . Hoekom kan ek nie sommer hier gedoop word nie ? " Dadelik het hy die wa tot stilstand gebring en saam met Filippus die water ingestap , waar hy deur Filippus gedoop is .
44008038	Toe hulle twee daarna uit die water kom , het die Heilige Gees skielik vir Filippus kom wegvat . Die Etiopiër kon hom nie meer sien nie .
44008039	Maar hy het glad nie omgegee nie , want hy was verskriklik bly oor wat met hom gebeur het . Sy lewe was nou splinternuut omdat hy die goeie nuus oor Jesus geglo het .
44008040	Intussen het Filippus in Asdod aangekom . Van daar af het hy van die een plek na die ander die evangelie aan die mense verkondig tot reg in Sesarea .
44009001	Saulus wou die kerk met alle geweld uitroei . Hy het volgelinge van die Here oral met die dood gedreig .
44009002	Daarom het hy by die hoëpriester lasbriewe gekry en daarmee na die Joodse aanbiddingsplekke in Damaskus afgesit . Daar wou hy elke gelowige vang op wie hy sy hande kon lê . Sy plan was om elkeen wat in die Here geglo het terug te vat na Jerusalem om daar verhoor te word .
44009003	Naby Damaskus is Saulus skielik deur 'n skerp lig uit die hemel verblind . Hy het baie groot geskrik toe hy die lig sien en het soos 'n dooie op die grond neergeval .
44009004	Toe hoor hy 'n stem wat vir hom sê : " Saul , Saul , hoekom is jy besig om My te vervolg ? "
44009005	" Sê asseblief vir my wie U is , Here , " het hy benoud gevra . " Dit is Ek , Jesus . Jy is besig om My te vervolg .
44009006	Staan nou op en gaan Damaskus toe . Daar sal jy hoor wat jy moet doen , " het Jesus geantwoord .
44009007	Die ander mense wat saam met Saulus gereis het , was verstom oor wat gebeur het . Hulle kon net die stem hoor , maar hulle het niks gesien nie .
44009008	Saulus het orent gekom . Toe kom hy agter dat hy niks kan sien nie . Sy reisgenote moes hom lei .
44009009	Drie dae lank was hy blind . Hy het niks geëet of gedrink nie .
44009010	In Damaskus was daar 'n volgeling van Jesus met die naam Ananias . Die Here het in 'n visioen met hom gaan praat : " Ananias ! " " Ja , Here , hier is ek , " het hy geantwoord .
44009011	Toe sê die Here vir hom : " Jy moet dadelik na Reguitstraat gaan . Gaan soek die huis waar 'n man met die naam Judas bly . Vra dan vir hom of jy Saulus te sien kan kry . Hy is op die oomblik besig om te bid .
44009012	Ek het reeds in 'n gesig vir hom gewys dat jy op pad is na hom toe om jou hande op hom te sit sodat hy weer kan sien . "
44009013	Ananias het geskrik toe hy dit hoor : " Here , heelwat mense het my al teen hierdie man gewaarsku . Dis hy wat u kinders in Jerusalem so wreed vervolg .
44009014	Nou het hy na ons toe gekom met lasbriewe van die hoëpriester om ons almal te vang . "
44009015	Die Here antwoord Ananias : " Doen wat Ek vir jou sê . Gaan dadelik na Saulus toe .
44009016	Ek het hom uitgekies vir 'n baie besondere opdrag . Hy gaan nog met baie belangrike mense oor My praat , en ook met die Jode en met mense wat aan ander volke behoort . Daar lê 'n moeilike taak vir hom voor . Saulus gaan nog baie swaarkry omdat hy oor My moet praat . Ek sal dit een van die dae vir hom wys . "
44009017	Ananias het toe gedoen wat die Here vir hom gesê het . In Judas se huis het hy sy hande op Saulus gaan sit . Hy sê toe vir hom : " Saulus , my broer , die Here het my na jou toe gestuur . Dit is Hy , Jesus , wat aan jou verskyn het toe jy op pad hierheen was .
44009018	Hy het my na jou toe laat kom sodat jy weer kan sien en sodat jou lewe vervul kan word met die Heilige Gees . " Ananias het skaars klaar gepraat , toe val daar iets soos skille van Saulus se oë af . Daarna kon hy weer sien . Hy is ook gedoop .
44009019	Toe het hy weer begin eet . Sy liggaamskragte het gou teruggekeer . Daarna het Saulus nog 'n ruk by die gelowiges in Damaskus gebly .
44009020	Saulus het by die Joodse aanbiddingsplek daar in Damaskus ingestap en vir die mense vertel dat Jesus die Seun van God is .
44009021	Almal wat hom hoor praat het , was baie verbaas . " Wat gaan nou aan ? Is hy nie die man wat in Jerusalem verwoesting gesaai het onder almal wat in daardie Jesus glo nie ? Hy het dan juis hierheen gekom om hulle te vang sodat hulle voor die hoëpriester aangekla kan word , " het hulle vir mekaar gesê .
44009022	Hierdie opmerkings het Saulus nie van stryk gebring nie . Die Here was by hom met sy groot krag . Saulus het die Jode later skoon deurmekaargepraat . Hy het vir hulle gewys dat Jesus regtig die Messias is , die Een vir wie God gestuur het om ons sondes weg te vat .
44009023	Die Jode het later besluit om Saulus dood te maak ,
44009024	maar gelukkig het hy daarvan te hore gekom . Om seker te maak dat Saulus nie ontsnap nie , het hulle toe die stad se hekke dag en nag laat oppas .
44009025	Die gelowiges het 'n slim plan gemaak . Een nag het hulle Saulus in 'n groot mandjie gesit en hom oor die stadsmuur laat afsak .
44009026	Daarna het Saulus teruggegaan Jerusalem toe . Daar het hy probeer om by die kerk aan te sluit , maar die gelowiges was skrikkerig vir hom . Hulle het gedink hy gee net voor dat hy glo .
44009027	Barnabas het egter gesien Saulus se geloof in Jesus is eg . Hy het hom jammer gekry en hom toe aan die apostels gaan voorstel . Barnabas het hulle vertel hoe die Here aan Saulus verskyn en met hom gepraat het . Hy het ook vertel dat Saulus nie bang was om in Damaskus vir die mense te sê dat Jesus die Here is nie .
44009028	Daarna het Saulus in die openbaar saam met hulle rondgestap . Oral waar hy gekom het , het hy met ander mense oor Jesus gepraat .
44009029	Kort voor lank het Saulus egter moeilikheid gekry met 'n groep Griekssprekende Jode . Hulle het niks gehou van wat hy gesê het nie . Hulle het toe besluit om hom dood te maak .
44009030	Toe die gelowiges daarvan te hore kom , het hulle hom dadelik uit die stad weggevat . Hulle is haastig met hom Sesarea toe . Van daar af het Saulus per skip na Tarsus vertrek . Daarna het daar 'n tydperk van vrede in die kerk aangebreek .
44009031	Dwarsdeur Judea , Galilea en Samaria het mense in groot getalle by die kerk aangesluit . Gelowiges se vertroue in die Here het sterker geword . Hulle almal het ook groot eerbied vir die Here gehad . En hulle het al hoe meer bewus geword van die bystand en troos van die Heilige Gees in hulle lewe .
44009032	In daardie tyd het Petrus oral by die gelowiges besoek gaan aflê . Tydens een van dié besoeke het hy in 'n dorp met die naam Lidda aangekom waar hy by 'n paar gelowiges gaan bly het . Daar het hy 'n man raakgeloop wat al agt jaar lank verlam was .
44009033	Sy naam was Eneas . Hy kon nie eens self uit sy bed uit opstaan nie . Petrus het voor hom gaan staan en gesê :
44009034	" Eneas , Jesus Christus maak jou nou gesond . Staan op ! Maak jou bed op sodat almal kan sien dat jy gesond is . " Dadelik het hy uit die bed opgestaan en begin rondstap .
44009035	Almal wat daar in Lidda en Saron gebly het , het later gesien hoe Eneas in die straat rondloop . Toe het baie mense ook hulle lewens aan die Here gegee .
44009036	In Joppe , 'n entjie van Lidda af , het 'n volgeling van Jesus gebly met die naam Tabita . ( Haar naam beteken " Wildsbokkie " . ) Sy het baie omgegee vir ander mense . Waar sy kon , het sy die armes gehelp en goeie dinge vir ander mense gedoen .
44009037	Juis in daardie tyd toe Petrus in die omgewing was , het Tabita ernstig siek geword . Kort daarna is sy oorlede . Ander gelowiges het haar liggaam gereedgemaak vir die begrafnis . Hulle het haar gewas en in 'n bokamer uitgelê .
44009038	Die gelowiges het gehoor dat Petrus daar naby in Lidda was . Hulle het twee mans soontoe gestuur om hom te smeek om gou-gou Joppe toe te kom .
44009039	Petrus was dadelik bereid om saam met hulle te gaan . In Joppe aangekom , het hy saam met hulle na die bokamer gegaan waar Tabita se liggaam gelê het . 'n Klompie van haar vriendinne , almal weduwees , het daar om haar gestaan . Hulle was baie hartseer . Hulle het vir Petrus van die klere gewys wat sy gemaak het toe sy nog geleef het .
44009040	Petrus het vir almal gevra om buite te gaan wag . Daarna het hy op sy knieë neergeval en begin bid . Toe kyk hy na haar en sê vir haar : " Tabita , staan op ! "
44009041	Tabita het dadelik haar oë oopgemaak . Toe sy Petrus sien , het sy regop gesit . Hy het haar hand gevat en haar gehelp om op te staan . Petrus het toe vir die gelowiges en die weduwees wat buite die deur gewag het , binnetoe geroep . Toe hulle in die kamer kom , sien hulle dat Tabita weer lewe .
44009042	Hierdie nuus het soos 'n veldbrand deur Joppe versprei . Dit het gemaak dat baie mense in die Here begin glo het .
44009043	Petrus het 'n hele ruk by 'n man met die naam Simon daar in Joppe gebly . Simon het leergoedere gemaak en verkoop .
44010001	In Sesarea het daar 'n man gebly met die naam Kornelius . Hy was die bevelvoerder van die Italiaanse regiment wat daar gestasioneer was .
44010002	Hy was 'n goeie mens . Kornelius en almal in sy huis het groot respek vir God gehad . Sy hand was altyd oop vir ander mense wat swaargekry het . Hy het ook baie tyd aan gebed afgestaan .
44010003	Een middag teen drie-uur , terwyl Kornelius besig was om te bid , het hy 'n visioen gesien . 'n Engel van die Here het na hom toe gekom en gesê :
44010004	" Kornelius ! " Kornelius het groot geskrik . Hy het die engel aangestaar en gesê : " Wat is dit , Meneer ? " " God het jou gebede gehoor , " het die engel geantwoord . " Al die goeie dinge wat jy vir die armes doen , het Hy ook raakgesien .
44010005	Daarom wil Hy hê dat jy 'n paar manne Joppe toe moet stuur .
44010006	Daar bly 'n man met die naam Simon . Hy word ook Petrus genoem . Jy moet hom laat haal . Hy bly daar by Simon wat leergoedere verkoop in 'n huis teen die see . "
44010007	Nadat die engel vertrek het , het Kornelius twee van sy huiswerkers en 'n soldaat wat ook godsdienstig was , laat haal .
44010008	Hy het vir hulle vertel wat gebeur het en hulle Joppe toe gestuur .
44010009	Die volgende dag , terwyl hierdie drie mans op pad was Joppe toe , het Petrus so teen twaalfuur die middag op die dak van die huis waar hy gebly het , geklim om te bid .
44010010	Nadat Petrus 'n ruk lank gebid het , het hy honger geword . Hy wou iets te ete gaan kry , maar die vroue was nog nie klaar met die middagete nie .
44010011	Toe het hy skielik 'n visioen gesien .
44010012	Reg voor sy oë het die hemel oopgegaan en iets soos 'n laken wat aan sy vier hoeke vasgemaak is , het tot op die grond voor hom afgesak .
44010013	Binne-in was allerhande soorte diere , en ook 'n klomp reptiele en voëls . 'n Stem het vir hom gesê : " Staan nader , Petrus , begin slag en eet ! "
44010014	" Oor my dooie liggaam . Ek sal nooit so iets doen nie , Here ! " het hy geantwoord . " Ek het nog nooit in my lewe iets geëet wat in Moses se wet as onrein beskou word nie . "
44010015	Die stem het weer 'n keer met Petrus gepraat : " As God sê dat jy iets kan eet , mag jy dit maar doen . Dan mag jy nie sê dit is onrein nie . "
44010016	Dit het drie maal gebeur . Toe is die laken weer teruggevat in die hemel in .
44010017	Terwyl Petrus nog sit en kopkrap oor wat die visioen kon beteken , het die geselskap van Kornelius af by die voordeur kom aanklop .
44010018	Hulle het gevra of Petrus daar bly . Petrus het hulle nie gehoor nie . Hy het steeds gewonder wat sy visioen beteken . Daarom het die Heilige Gees vir hom gesê :
44010019	" Daar by die voordeur staan drie mans wat op soek is na jou . Gaan dadelik af ondertoe . Gaan saam met hulle na hulle huis toe .
44010020	Moenie huiwer nie , want Ek het hulle gestuur om jou te kom haal . "
44010021	Petrus het die mans vriendelik gaan groet en vir hulle gesê : " Julle is op soek na my . Hoekom ? "
44010022	Een van hulle het geantwoord : " Kornelius , ons bevelvoerder , 'n goeie man wat groot respek vir God het — u kan maar vir enige Jood vra — het by 'n engel 'n boodskap gekry om u te laat haal . U moet asseblief met hom kom praat . "
44010023	Petrus het die mans ingenooi en hulle vir die nag slaapplek gegee . Die volgende dag het Petrus saam met die mans vertrek . 'n Paar gelowiges uit Joppe het ook saamgegaan .
44010024	'n Dag later het hulle in Sesarea aangekom . Intussen het Kornelius opgewonde op hulle koms gewag . Hy het selfs sy familie en vriende laat kom om saam met hom te luister na wat Petrus te sê het .
44010025	Toe Petrus by Kornelius se huis opdaag , het hy nader gestap om hom te verwelkom . Hy het op sy knieë voor Petrus neergeval om hom te aanbid .
44010026	" Nee , wag , hou op ! Ek is 'n doodgewone mens , " het Petrus gesê .
44010027	Hulle twee is die huis in . Daar het 'n groot groep mense op hulle gewag .
44010028	Petrus sê toe vir hulle : " Dit wat ek nou doen , mag ons Jode eintlik nie doen nie . Soos julle weet , durf ons nie in mense uit ander volke se huise ingaan of met hulle meng nie . Maar gelukkig het God my oë oopgemaak . Hy het vir my gewys dat ek glad nie op mense uit ander volke mag neersien nie .
44010029	Dis hoekom ek nie 'n oomblik gehuiwer het om hierheen te kom toe Hy my beveel het om dit te doen nie . Maar sê my , hoekom het julle my nou eintlik laat haal ? "
44010030	Kornelius het dadelik geantwoord : " Vier dae gelede , so omtrent dié tyd van die middag , was ek besig om hier in my huis te bid . Skielik kom staan daar 'n man met helder , blink klere by my .
44010031	Hy het vir my gesê : ' Kornelius , God het na jou gebede geluister . Hy het al die goeie dinge raakgesien wat jy vir ander mense doen .
44010032	Jy moet nou dadelik mense Joppe toe stuur om vir Petrus te gaan haal . Hy bly daar in die huis van Simon die leerlooier by die see . '
44010033	" Ek het dadelik gedoen wat die engel vir my gesê het . En nou is u hier . My familie en vriende is ook hier in God se teenwoordigheid . Ons wil baie graag hoor wat die Here op u hart gelê het om vir ons te kom sê . "
44010034	" Weet julle , ek sien nou dat God niemand voortrek nie , " het Petrus geantwoord . " Hy het regtig nie witbroodjies nie !
44010035	Hy aanvaar almal wat respek vir Hom het en wat doen wat reg is , maak nie saak uit watter volk hulle kom nie .
44010036	" Ek het goeie nuus vir julle : God het onlangs 'n baie belangrike boodskap na Israel toe gestuur . Dit is ook vir julle bedoel . Die inhoud van hierdie goeie nuus is dat God met ons almal vrede kom maak het . Jesus Christus het hierdie boodskap persoonlik na ons toe gebring . Hy is die Here oor almal . " Dalk het julle ook gehoor wat 'n ruk gelede daar in Judea met Hom gebeur het .
44010037	Dit het eintlik al in Galilea begin toe Johannes die Doper daar gepreek het dat mense hulle lewens moet verander en hulle moet laat doop . Daarna het Jesus van Nasaret op die toneel verskyn .
44010038	God het die Heilige Gees oor Hom uitgestort . Jesus het toe begin om mense te help , bose magte uit hulle weg te jaag , en al wat siek mens is , te genees . Hy het dit alles gedoen met behulp van God se groot krag .
44010039	" Ek het al hierdie dinge met my eie oë sien gebeur : van Galilea af tot in Jerusalem . Toe Jesus in Jerusalem aankom , het die mense Hom doodgemaak . Hulle het Hom aan 'n houtkruis opgehang .
44010040	Op die derde dag na sy dood het God Hom weer lewendig gemaak .
44010041	Hy het ook toegelaat dat Jesus vir 'n klompie mense kom wys dat Hy lewe , maar nie vir almal nie . God het vooraf sekere mense uitgesoek aan wie Jesus verskyn het . Ek en die ander apostels is daardie bevoorregte groepie . Ons paar het die voorreg gehad om saam met Jesus te eet en te drink nadat Hy weer lewendig geword het .
44010042	" Jesus het ons beveel om hierdie nuus oral te gaan oorvertel . Ons moet vir almal gaan sê dat Hy deur God self aangestel is as Regter oor almal op die aarde , oor almal wat lewe en wat reeds dood is .
44010043	" Dit is nie net ons wat hierdie dinge sê nie . Die profete sê ook dat elkeen wat in Hom glo , se sondes deur God weggevat word . "
44010044	Petrus was nog besig om te praat , toe kom die Heilige Gees oor almal wat na hom gesit en luister het .
44010045	Die Joodse gelowiges wat saam met hom na Sesarea gekom het , was baie verbaas daaroor . Hulle kon nie glo dat God sy Heilige Gees oor mense uit ander volke laat kom nie .
44010046	Tog het hulle dit nou met hulle eie oë gesien , en ook gehoor ! Want hierdie mense het dadelik in ongewone tale begin praat en God se Naam grootgemaak .
44010047	Terwyl dit gebeur , vra Petrus vir die ander gelowiges saam met hom : " Wie sal beswaar maak as hierdie mense gedoop word ? Hulle het ook die Heilige Gees ontvang , net soos ons . "
44010048	Petrus het toe beveel dat almal in Kornelius se huis gedoop moet word in die Naam van Jesus Christus . Daarna het hy nog 'n paar dae by Kornelius oorgebly .
44011001	Die nuus oor God se werk onder mense wat nie Jode is nie , het soos 'n veldbrand versprei . Die ander apostels en die gelowiges in Judea het ook daarvan te hore gekom .
44011002	Toe Petrus kort daarna weer in Jerusalem aankom , het sekere gemeentelede wat nog die besnydenis en ander Joodse gebruike streng onderhou het , hom voor stok gekry .
44011003	Hulle was ongelukkig omdat hy in iemand se huis ingegaan het wat nie besny was nie en boonop saam met hom geëet het . Hulle het dit reguit vir Petrus gesê .
44011004	Petrus het verduidelik wat gebeur het :
44011005	" Ek was een middag in Joppe besig om te bid toe ek 'n hemelse gesig sien . Voor my oë het die hemel oopgegaan en iets soos 'n laken wat aan sy vier hoeke vasgemaak is , het tot op die grond voor my afgesak .
44011006	Binne-in was allerhande soorte diere en ook 'n klomp reptiele en voëls .
44011007	Ek hoor toe 'n stem wat vir my sê : ' Kom , Petrus , slag en eet ! '
44011008	" ' Oor my dooie liggaam . Ek sal dit nooit doen nie , Here , ' het ek geantwoord . ' Ek het nog nooit iets geëet wat in Moses se wet as onrein beskou word nie . Ons Jode eet nie sulke kos nie . '
44011009	" Die stem het 'n tweede keer uit die hemel met my gepraat en gesê : ' As God sê dat jy iets kan eet , mag jy dit maar doen . Dan mag jy nie sê dit is onrein nie . '
44011010	" Dit het drie maal gebeur . Toe is die laken weer teruggevat in die hemel in .
44011011	" Op daardie oomblik het daar drie mans opgedaag by die huis waar ek gebly het . Hulle is uit Sesarea gestuur om my te kom haal .
44011012	Die Heilige Gees het toe vir my gesê dat ek saam met hulle moes gaan . Ek en hierdie ses broers by my is toe na Kornelius se huis in Sesarea .
44011013	Daar het hy ons vertel hoe 'n engel aan hom verskyn het . Die engel het vir hom gesê : ' Stuur mense Joppe toe en laat haal vir Petrus .
44011014	Hy sal vir jou sê hoe jy en jou huisgesin in die regte verhouding met God kan kom . '
44011015	" Ek het skaars met hulle oor die Here begin praat , toe kom die Heilige Gees oor hulle almal . Dit was net soos op pinksterdag toe die Heilige Gees oor ons hier in Jerusalem gekom het .
44011016	" Hierdie gebeurtenis in Kornelius se huis het my laat dink aan die woorde van ons Here Jesus . Onthou julle hoe Hy vroeër vir ons gesê het : ' Johannes doop julle wel met water , maar julle sal een van die dae met die Heilige Gees gedoop word ' ?
44011017	" Nou vra ek julle : Wie is ek dan om in God se pad te staan ? Hy het dieselfde hemelse Geskenk aan mense gegee wat nie Jode is nie as aan ons Jode wat in Jesus Christus glo . Hy is nou die Here oor ons almal se lewe . "
44011018	Toe die gemeentelede dit hoor , was hulle tevrede . Hulle het God se Naam geprys en gesê : " 'n Wonderwerk het gebeur ! God se goedheid het nou ook by mense buite ons eie volksgrense uitgekom . Hy gee nou ook nuwe lewe aan hulle wanneer hulle tot bekering kom . "
44011019	As gevolg van die vervolging van die kerk in Jerusalem net na Stefanus se dood het party gelowiges na plekke soos Fenisië , Siprus en Antiogië gevlug . Hulle het die Woord van die Here daar met ander Jode gaan deel .
44011020	Sekere gelowiges wat uit Siprus en Sirene gekom het , het egter daar in die stad Antiogië begin om met mense wat nie Jode was nie oor die Here Jesus te praat .
44011021	Die Here se groot krag het deur hierdie gelowiges gewerk sodat 'n groot groep mense in 'n kort tydjie tot bekering gekom het . Hulle het hulle sondes laat staan en volgelinge van Jesus geword .
44011022	Toe hierdie nuus die Jerusalemgemeente bereik , het hulle vir Barnabas na Antiogië toe gestuur om te kyk of die nuwe gelowiges darem doen wat God vra .
44011023	Hy was aangenaam verras toe hy daar aankom en sien wat God besig was om in hulle lewe te doen . Barnabas het hulle opgewonde aangespoor om die Here met alles in hulle te dien en aan Hom getrou te bly .
44011024	Barnabas was 'n goeie man met 'n sterk geloof in God . Almal kon sien dat die Heilige Gees se groot krag deur hom gewerk het . Hy het besluit om in Antiogië te bly en die gelowiges te help om die goeie nuus daar uit te dra . Baie mense het as gevolg van sy werk begin glo .
44011025	Na 'n ruk het Barnabas besluit om Saulus te gaan opsoek en hom te oorreed om in Antiogië te kom werk .
44011026	Hy is na Tarsus toe , waar hy vir Paulus raakgeloop het . Paulus was dadelik bereid om saam met hom in Antiogië te kom werk . Hulle twee het die volgende jaar lank daar saamgewerk . Hulle het die mense geleer wat dit beteken om in Christus te glo . Hier in Antiogië is die volgelinge van Jesus die eerste maal Christene genoem .
44011027	In dié tyd het 'n paar boodskappers van die Here uit Jerusalem na Antiogië gekom .
44011028	Een van hulle , 'n man met die naam Agabus , is deur die Heilige Gees gelei om vir hulle te sê dat 'n groot hongersnood binnekort die hele wêreld sou tref . Dit het dan ook gebeur in die tyd toe Claudius die keiser van die Romeinse Ryk was .
44011029	Die volgelinge van Jesus in Antiogië het besluit om die gelowiges in Judea te help .
44011030	Hulle het elke bietjie geld wat hulle kon afknyp vir hulle broers en susters in die Here in Jerusalem opsy gesit . Toe het hulle vir Barnabas en Saulus met al die geld na Jerusalem toe gestuur . Daar het hulle twee dit vir die leiers van die kerk gegee .
44012001	In daardie tyd het koning Herodes begin om die gelowiges in Jerusalem wreed te vervolg .
44012002	Hy het selfs vir Jakobus , die broer van Johannes , laat doodmaak . Die godsdienstige leiers van die Jode was baie bly daaroor .
44012003	Dit het Herodes aangespoor om ook vir Petrus te laat vang en in die tronk te gooi . Dit was gedurende die paastyd .
44012004	Herodes wou doodseker maak dat Petrus nie uit die tronk ontsnap nie . Daarom het hy vier groepe van vier soldate elk aangestel om hom dag en nag op te pas . Sodra die paasfees verby was , wou Herodes vir Petrus in die openbaar verhoor .
44012005	Terwyl Petrus in die tronk was , het die gemeente baie ernstig tot God gebid dat Hy hom moes help .
44012006	Die nag voordat Petrus voor Herodes sou verskyn , het hy tussen twee wagte aan die slaap geraak . Hy was vasgemaak met twee swaar kettings . Voor die tronk se deur was daar ook 'n paar wagte wat diens gedoen het .
44012007	Skielik het 'n engel van die Here in die tronk verskyn . Hy het alles rondom hom helder verlig . Petrus het so vas geslaap dat hy dit nie eens agtergekom het nie . Die engel moes hom toe wakker skud .
44012008	" Staan dadelik op ! " het die engel gesê . Die kettings om Petrus se hande het vanself losgegaan . " Sit jou belt aan , " het die engel hom beveel . " En kry ook 'n paar skoene aan jou voete . " Toe Petrus dit alles gedoen het , het die engel vir hom gesê om sy bokleed aan te trek en agter hom aan te kom .
44012009	Petrus het agter die engel begin aanstap . Hy het gedink dat hy weer besig was om 'n visioen te sien . Intussen het hulle by al die wagte verbygestap tot reg voor die groot ysterhek wat na die stad toe lei . Die hek het vanself oopgegaan .
44012010	Die engel en Petrus het saam buitetoe gestap . 'n Straatblok van die tronk af het die engel skielik verdwyn . Petrus het toe eers besef dat hy nie besig was om te droom nie . Opgewonde het hy vir homself gesê :
44012011	" Die Here het regtig 'n engel gestuur om my uit Herodes se hande te kom red . Hy het gesorg dat ek nie voor die Jode verhoor hoef te word nie . "
44012012	Petrus het vinnig na die huis van Maria , die ma van Johannes Markus , gestap . 'n Groot groep gelowiges het daar saamgebid .
44012013	Toe hy aan die voordeur klop , het 'n bediende met die naam Rodé kom kyk wie dit was . Sy was bly toe sy hoor dat dit Petrus is .
44012014	Sy het na binne gehardloop en opgewonde vir almal gesê : " Petrus staan by die deur ! "
44012015	Maar die gelowiges het haar nie geglo nie . " Jy is van jou kop af ! " het hulle gesê . " Nee , dit is so . Dis regtig so , " het sy aanhou sê . " Dalk is dit sy beskermengel , " het hulle gesê .
44012016	Terwyl almal stry oor wie by die voordeur kon wees , het Petrus aangehou klop . Uiteindelik het hulle die deur kom oopmaak . Hulle kon hulle oë nie glo nie .
44012017	Onder al die opgewondenheid deur het Petrus hulle stilgemaak en vir hulle vertel hoe die Here hom uit die tronk bevry het . " Gaan sê asseblief vir Jakobus en die ander gelowiges wat gebeur het , " het hy bygevoeg . Daarna het hy na 'n ander plek vertrek .
44012018	Die volgende dag was daar chaos onder die soldate wat Petrus opgepas het . Hulle kon nie verklaar hoe hy so spoorloos kon verdwyn nie .
44012019	Herodes het dadelik 'n groot soektog na Petrus op tou gesit . Hulle kon hom nêrens opspoor nie . Herodes was so kwaad daaroor dat hy die wagte wat Petrus moes oppas , laat teregstel het . Daarna het hy besluit om 'n ruk lank in sy paleis in Sesarea te gaan bly .
44012020	Herodes het intussen heelwat probleme met die mense van Tirus en Sidon gehad . Afgevaardigdes uit hierdie gebiede het toe bevriend geraak met die hoof van Herodes se huishouding . Sy naam was Blastus . Deur sy toedoen het hulle 'n geleentheid gekry om met Herodes te kom praat en die vrede te probeer herstel . Hulle voortbestaan het van hierdie ontmoeting afgehang .
44012021	Op die dag waarop hulle afgespreek het , het Herodes sy opwagting gemaak . Met al sy blink klere aan het hy op sy troon gaan sit en almal toegespreek .
44012022	Hy was skaars klaar of die mense het begin uitroep : " Dis 'n god wat nou met ons praat . Hy is nie 'n gewone mens nie . "
44012023	Op daardie einste oomblik stuur die Here een van sy engele wat Herodes net daar voor almal inmekaar laat sak het . Dit het gebeur omdat hy God nie geëer het nie . Daarna het hy baie ernstig siek geword en gesterf .
44012024	Intussen het die gelowiges aangehou om God se woord uit te dra . Die kerk het van krag tot krag gegaan en aanhou groei .
44012025	Barnabas en Saulus het ook teruggekeer Antiogië toe . Hulle het vir Johannes Markus saam met hulle teruggevat .
44013001	Die gemeente in Antiogië het 'n klompie knap leiers gehad wat oor die gawe beskik het om God se wil bekend te maak . Barnabas , Simeon ( hy is ook " swart Simeon " genoem ) , Lusius uit Sirene , Manaen , 'n stiefbroer van Herodes en ook Saulus het die gelowiges geleer hoe om tot God se eer te leef .
44013002	Op 'n dag , terwyl hulle besig was om te vas en ernstig tot die Here te bid , het die Heilige Gees vir hulle kom sê : " Julle moet Barnabas en Saulus nou losmaak van hulle werk in die gemeente . Daar wag 'n nuwe taak op hulle . "
44013003	Die gelowiges het toe klaar gevas en gebid en daarna het hulle hulle hande op Barnabas en Saulus gesit om hulle aan die Here op te dra . Daarop het die gelowiges van hulle afskeid geneem .
44013004	Die Heilige Gees het Saulus en Barnabas Seleukië toe gestuur . Daarvandaan het hulle per skip na die eiland Siprus gevaar . Johannes Markus het ook saam met hulle gegaan .
44013005	In Salamis het hulle begin om God se woord in die godsdienstige bymekaarkomplekke van die Jode bekend te maak . Hulle het die eiland van hoek tot kant deurkruis .
44013006	Met hulle aankoms by Pafos het hulle 'n Joodse towenaar raakgeloop . Sy naam was Barjesus . Hy het gemaak of hy 'n boodskapper van God was . Die goewerneur , Sergius Paulus , 'n baie intelligente man , het die wêreld van hom gedink .
44013007	Goewerneur Sergius Paulus het van Barnabas en Saulus te hore gekom en hulle laat haal . Hy wou persoonlik by hulle hoor wat hulle oor God te sê gehad het .
44013008	Elimas ( dit is Barjesus se Griekse naam ) was nie baie bly daaroor nie . Hy het die goewerneur probeer keer om na hulle te luister , want hy wou nie hê dat Sergius Paulus 'n Christen moes word nie .
44013009	Toe Saulus ( of Paulus , soos hy ook bekend was ) by Sergius Paulus aankom , was Elimas ook daar . Paulus was vol van die Heilige Gees se krag . Hy het Elimas waterpas in die oë gekyk en vir hom gesê : " Ek sien dat jou lewe die ene boosheid is .
44013010	Jy is 'n kind van die duiwel . Met al jou skewe leringe probeer jy keer dat God se woord op die regte manier bekendgemaak word . Maar nou het jy jou teen God self vasgeloop .
44013011	Hy gaan jou van hierdie oomblik af blind laat word . Jy sal 'n ruk lank niks kan sien nie . " Dadelik het alles voor Elimas donker geword . Hy het hulpeloos rondgestrompel en gevra dat iemand hom moet weglei .
44013012	Omdat die goewerneur gesien het wat gebeur het , het hy in Jesus begin glo . Hy was baie opgewonde oor alles wat Paulus-hulle vir hom oor die Here gesê het .
44013013	Na hierdie gebeure het Paulus en sy metgeselle met 'n skip na Perge in Pamfilië gereis . Johannes Markus het nie kans gesien om verder saam met hulle te gaan nie . Hy het besluit om terug te gaan Jerusalem toe .
44013014	Intussen het die res van die geselskap van Perge na die stad Antiogië in Pisidië vertrek . Met hulle aankoms het hulle op die sabbatdag na die Joodse aanbiddingsplek gegaan .
44013015	Nadat die voorganger in die sinagoge uit die Ou Testament voorgelees het , het die hoofde van die sinagoge vir Paulus en Barnabas gevra : " Vriende , ons sien julle is nuut hier . Het julle nie iets op die hart wat julle vir ons wil vertel nie ? Dalk 'n woord om ons moed in te praat ? "
44013016	Paulus het opgestaan en vir almal in die sinagoge beduie om stil te bly . Toe sê hy vir hulle : " Geagte volksgenote , ek kom agter dat julle groot respek vir God het . Daarom moet julle nou baie mooi luister .
44013017	God het ons voorvaders baie jammer gekry . Daarom het Hy hulle as sy volk uitgekies . Toe hulle nog slawe en vreemdelinge in Egipte was , het Hy hulle daar gaan uithaal en van hulle 'n groot volk gemaak .
44013018	Veertig jaar lank het Hy vir hulle in die woestyn gesorg .
44013019	Daarna het Hy sewe volke in Kanaän vernietig en hulle grond aan ons voorouers gegee .
44013020	Gedurende hierdie tyd van sowat 450 jaar het God 'n hele klomp rigters aangestel om sy volk te lei totdat die profeet Samuel op die toneel verskyn het .
44013021	" In Samuel se tyd wou die volk 'n koning hê om oor hulle te regeer . God het Saul , die seun van Kis uit die stam van Benjamin , as koning aangestel . Hy het 40 jaar lank regeer .
44013022	Nadat God hom van die toneel verwyder het , het Hy Dawid as die nuwe koning aangewys . God het van hom gesê : ' Ek het oral gesoek totdat ek Dawid , Isai se seun , gekry het . Hy is iemand so reg na my hart . Hy sal alles doen wat Ek vir hom sê . '
44013023	" Uit Dawid se nageslag het God 'n Redder vir Israel laat voortkom . Sy naam is Jesus .
44013024	Net voor Hom het Johannes die Doper daar in Galilea opgetree . Hy het vir die volk gesê dat hulle hulle sondes moet laat staan en hulle tot God moet bekeer . Diegene wat bereid was om dit te doen , is toe deur hom gedoop .
44013025	Toe Johannes amper klaar was met sy werk , het hy gesê : ' Dink julle dat ek die Een , die Gestuurde van God is ? Wel , julle is verkeerd . Ek is nie Hy nie . As ek klaar is met my werk , sal hierdie Een op die toneel verskyn . Hy is so belangrik dat ek nie eens werd is om die werk van 'n slaaf vir Hom te doen deur sy skoene vir Hom vas te maak nie . ' "
44013026	" Broers , julle is Abraham se nageslag . Julle is die mense wat groot respek vir God het . Weet julle , hierdie boodskap van verlossing is spesiaal vir julle bedoel .
44013027	" Die inwoners van Jerusalem en al hulle leiers het nie 'n idee gehad wie Jesus regtig is nie . Daarom het hulle Hom doodgemaak . So het hulle die woorde van die profete waar laat word wat julle elke sabbat hier in julle sinagoge lees . Daardie mense het glad nie 'n goeie rede gehad om Jesus dood te maak nie , maar nogtans het hulle dit gedoen .
44013028	Hulle het by die Romeinse goewerneur , Pilatus , gaan soebat dat hy Hom moes teregstel .
44013029	" Nadat hierdie mense alles aan die Messias gedoen het wat die profete gesê het hulle sou doen , het hulle sy liggaam van die kruis afgehaal en Hom gaan begrawe .
44013030	" God het Hom weer lewendig gemaak .
44013031	Daarna het Jesus dikwels aan sy volgelinge verskyn . Dit is hulle wat van die tyd toe Hy in Galilea gepreek het oral saam met Hom rondgegaan het . Daardie mans het met hulle eie oë gesien dat Hy lewe . Hulle is op hierdie selfde oomblik besig om oral onder die Israeliete te preek . "
44013032	" Ons het vandag baie goeie nuus vir julle : al die beloftes wat God aan ons voorouers gemaak het , het nou waar geword .
44013033	Ons , hulle kinders , kan nou hoor en sien dat dit waar geword het toe Hy Jesus lewendig gemaak het . Een van die psalms beskryf dit glashelder : ' Jy is my Seun . Net jy ! Vandag verklaar Ek voor almal dat Ek jou Vader is . '
44013034	" Toe God Jesus lewendig gemaak het , het Hy dit eens en vir altyd gedoen . Jesus sal nooit weer doodgaan en in die doderyk vergaan nie . So het God alles waar laat word wat Dawid vroeër gesê het :
44013035	' U sal nooit toelaat dat u eie kneg in die doderyk vergaan nie . '
44013036	" Dawid het natuurlik nie oor homself gepraat toe hy dit geskryf het nie . Hy is immers lankal dood en begrawe . Van hom het daar niks oorgebly nie .
44013037	Maar Jesus is deur God lewendig gemaak . Hy sal nooit weer die binnekant van die doderyk met al sy verrotting sien nie .
44013038	" Vriende , julle moet mooi luister na wat ek vandag vir julle sê : julle moet begryp dat Jesus al julle sondes kan vergewe . Dit is die boodskap wat ek vandag aan julle bring .
44013039	Ja , Hy kan selfs daardie sondes van julle wegvat wat die wet van Moses nie kan wegvat nie . Elkeen wat in Jesus glo , se saak met God is weer in orde .
44013040	" Moenie die fout maak om hierdie boodskap te verwerp nie . Dan gaan dit van julle waar wees wat God deur een van sy boodskappers gesê het :
44013041	' Oppas , julle spul spotters . Julle gaan verbaas staan oor wat Ek onder julle gaan doen . Dit gaan so indrukwekkend wees dat julle dit nie sou glo as iemand anders julle daarvan vertel het nie . Maar dan sal dit te laat wees , want Ek gaan julle vernietig . ' "
44013042	Toe die diens in die sinagoge verby was , het die mense vir Paulus gevra om weer die volgende sabbat met hulle oor Jesus te kom praat . Terwyl hulle begin huis toe gaan , het 'n groot groep Jode en 'n klompie persone wat hulle vroeër tot die Joodse geloof bekeer het , agtergebly .
44013043	Paulus en Barnabas het nog lank met hulle gepraat . Hulle het vir die mense gesê : " Hou altyd net aan God se goedheid vas . Glo in Christus ! "
44013044	Op die volgende sabbat het omtrent die hele stad se inwoners by die sinagoge opgedaag om na die Here se woord te kom luister .
44013045	Toe die Jode die groot skare sien , het hulle groen van jaloesie geword . Hulle het daar voor almal begin om Paulus te beledig en om lasterlike dinge teen Jesus te sê .
44013046	Paulus en Barnabas het skerp daarop gereageer : " Ons moes eerste met julle oor God se verlossingsdade kom praat . Maar noudat julle die rug daarop gekeer het , moet julle weet dat julle die ewige lewe gaan misloop . Ons gaan nou die goeie nuus meedeel aan mense wat nie Jode is nie . God het ons beveel om na hulle toe te gaan toe Hy vir ons gesê het :
44013047	' Ek het jou aangestel om 'n lig vir ander volke te wees . Jy moet vir almal tot aan die verste uithoeke van die wêreld gaan vertel dat Ek hulle verlos . ' "
44013048	Toe die mense wat nie Jode was nie hierdie woorde hoor , het hulle begin hande klap en juig . Hulle het God geloof omdat Hy ook vir hulle omgee . Almal van hulle wat deur God uitgesoek is om 'n plek in sy nuwe wêreld te kry het toe tot geloof in Jesus gekom .
44013049	Daarna het die woord van die Here soos 'n veldbrand deur die hele gebied versprei .
44013050	Die Joodse owerhede was baie kwaad daaroor . Hulle het agteraf 'n aantal leiersfigure in die stad en ook 'n groep belangrike vroue opgesteek om Paulus en Barnabas met geweld te laat verwyder .
44013051	Hulle twee is ook kort daarna hardhandig uit die stad weggejaag . Hierdie slegte ervaring het Paulus-hulle nie mismoedig gemaak nie . Hulle het na Ikonium , die volgende stad , toe gegaan om die goeie nuus daar aan die mense te vertel . Hulle was steeds vol van die Heilige Gees se krag en ook vol blydskap .
44013052	
44014001	Toe Paulus en Barnabas in Ikonium aankom , het hulle na die Joodse aanbiddingsplek toe gegaan en daar met die mense oor Jesus begin praat . 'n Groot klomp Jode en nie-Jode het toe tot bekering gekom en in Jesus begin glo .
44014002	Die Jode wat geweier het om in Jesus te glo , was baie ontevrede daaroor . Hulle het begin om die res van die stad se inwoners teen hulle op te steek sodat almal baie agterdogtig teenoor hulle was .
44014003	Maar Paulus en Barnabas het nog 'n hele ruk daar gepreek . Hulle was nie bang om oor die Here te praat en vir die mense van God se goedheid te vertel nie . Hulle het ook wonderwerke en allerhande buitengewone dinge gedoen . So kon die mense sien dat God regtig deur hulle praat .
44014004	Die mense van Ikonium was later in twee kampe verdeel oor Paulus en Barnabas . Party was aan hulle kant , terwyl ander weer aan die kant van hulle Joodse opponente was .
44014005	Diegene wat teen hulle was , het toe saam met sekere stadsraadslede besluit om hulle te laat vang . Hulle was van plan om eers vir Paulus en Barnabas 'n goeie drag slae te gee en hulle daarna met klippe dood te gooi . Paulus-hulle het daarvan te hore gekom en dadelik uit die stad padgegee .
44014006	Hulle het toe in die stede Listra en Derbe gaan preek .
44014007	Daar het hulle die goeie nuus oor Christus aan die mense gaan vertel .
44014008	In Listra was daar 'n man wat sy voete nie kon gebruik nie omdat hy van sy geboorte af verlam was .
44014009	Hy het op 'n dag gesit en luister hoe Paulus vir die mense van Jesus vertel . Paulus het na hom gekyk en agtergekom dat die man begin glo dat God sy lewe kan aanraak .
44014010	Toe het Paulus hard vir hom gesê : " Staan op ! Begin loop ! " Die man het dadelik orent gespring en begin rondbeweeg .
44014011	Toe die mense sien wat Paulus gedoen het , het hulle opgewonde in hulle Likaoniese taal uitgeroep : " Die gode het mense geword ! Die gode het na ons toe gekom ! "
44014012	Hulle het gesê Barnabas is Zeus , en dat Paulus Hermes is . Paulus is Hermes genoem omdat hy al die praatwerk gedoen het .
44014013	Dadelik het die hoofpriester van Zeus se tempel , wat net buite die stad was , 'n aantal bulle en groot blomkranse begin gereed kry . Dit is na die hekke van die stad gebring waar baie mense begin saamdrom het om 'n offer te bring .
44014014	Toe die Here se twee apostels sien wat besig was om te gebeur , was hulle baie geskok . Hulle het hulle klere van ontsteltenis geskeur en dadelik na die skare toe gehardloop .
44014015	" Wat vang julle aan ? " het hulle bo die geraas uitgeroep . " Ons is doodgewone mense , net soos julle . " Ons het vir julle die goeie nuus oor Christus kom vertel sodat julle kan ophou om hierdie dooie gode van julle te dien . Laat staan al hierdie dinge waarmee julle besig is . Kom na die lewende God toe . Dit is Hy wat die hemel en die aarde en die see en alles daarin gemaak het .
44014016	" In die verlede het God toegelaat dat al die volke maar hulle eie pad loop .
44014017	Tog het Hy op baie maniere gewys dat Hy vir julle omgee . Hy het gesorg dat julle genoeg reën kry en dat daar groot oeste op julle lande is . Hy het julle skure vol kos gepak en julle hart met vreugde volgemaak . "
44014018	Paulus en Barnabas het kliphard probeer om die skare onder beheer te kry . Uiteindelik het hulle die mense darem so ver gekry om nie 'n offer aan hulle te bring nie .
44014019	Intussen het 'n groep Jode van Antiogië en Ikonium in die stad aangekom en die skare teen die twee opgesteek . Kort voor lank was die mense so opgesweep dat hulle Paulus onder die klippe gesteek het . Daarna het hulle hom tot buite die stad gesleep en hom daar vir dood laat lê .
44014020	'n Klompie gelowiges het om hom kom staan . Paulus het na 'n ruk weer bygekom en opgestaan . Later het hy die stad ingestap . Die volgende dag het hy en Barnabas na Derbe vertrek .
44014021	In Derbe het Paulus en Barnabas begin om die goeie nuus oor Jesus aan die inwoners te verkondig . Baie van die mense het in Jesus begin glo . Daarna het Paulus en Barnabas weer in Listra , Ikonium en Antiogië 'n draai gaan maak .
44014022	Hulle het die gelowiges moed ingepraat en hulle aangemoedig om op God se pad te volhard . " Ons gaan nog baie swaarkry voordat ons na God se wêreld toe verhuis , " het hulle ook vir die gelowiges gesê .
44014023	Hulle het ook ouderlinge in hierdie gemeentes aangestel wat moes sorg dat die gelowiges op die regte pad bly . Paulus en Barnabas het saam met hulle gebid en gevas om hulle aan die Here se sorg op te dra .
44014024	Van daar af het hulle twee deur Pisidië tot in Pamfilië gereis . In die stad Perge het hulle vir die mense van Jesus vertel .
44014025	Daarna het hulle Attalië toe gegaan , waar hulle 'n skip na hulle tuisstad , Antiogië , gehaal het .
44014026	Dit was in Antiogië waar Paulus-hulle vroeër met hulle sendingwerk begin het . Daar is Paulus en Barnabas 'n ruk vantevore deur die gelowiges aan die Here se sorg toevertrou . Nou was hulle op pad terug daarheen nadat hulle alles gedoen het wat God vir hulle gesê het om te doen .
44014027	Toe hulle in Antiogië aankom , het hulle al die gelowiges bymekaargeroep en aan hulle vertel hoe God hulle gebruik het , en hoe mense wat nie Jode was nie tot geloof gekom het .
44014028	God het Paulus en Barnabas op 'n wonderlike manier gebruik om die goeie nuus oor Christus met mense uit ander volke te deel . Hulle twee het daarna nog 'n hele ruk by die Christene in Antiogië gebly .
44015001	In daardie tyd het 'n groepie Jode uit Judea in Antiogië aangekom . Hulle het vir die Christene gesê : " Julle moet julle laat besny . So nie , sal God julle nooit red nie . "
44015002	Paulus en Barnabas was baie omgekrap daaroor . Hulle het met dié mense begin stry oor hulle skewe sienings . Later het die gemeente besluit om vir Paulus en Barnabas en 'n paar ander mense na Jerusalem te stuur om te hoor wat die apostels en ander kerkleiers daar oor die besnydenis te sê gehad het .
44015003	Op pad Jerusalem toe het die groep by die gemeentes in Fenisië en Samaria oorgebly . Hulle het vir die gelowiges vertel hoe God ook gewerk het onder mense uit ander volke op wie die Jode neersien . Toe die gelowiges hoor dat daardie mense tot geloof gekom het , was hulle baie bly .
44015004	Met hulle aankoms in Jerusalem is Paulus-hulle vriendelik deur die gemeentelede ontvang . Die apostels en die ouderlinge was ook daar om hulle te verwelkom . Hulle het toe aan die kerk in Jerusalem verslag gedoen van al die groot dinge wat God deur hulle laat gebeur het .
44015005	'n Klompie Fariseërs wat intussen ook tot bekering gekom het , was geskok toe hulle hoor hoe Paulus en Barnabas onder nie-Jode gewerk het . " Julle moet daardie mense dadelik laat besny . Julle moet ook sorg dat hulle die wet van Moses streng onderhou , " het hulle gesê .
44015006	Die apostels het saam met die ouderlinge 'n vergadering belê om dit behoorlik te bespreek .
44015007	By dié vergadering het die een persoon na die ander gesê hoe hy oor die besnydenis dink . Uiteindelik , na lang debatte , het Petrus opgestaan en gesê : " Broers , julle weet mos hoe God my 'n ruk gelede na mense toe gestuur het wat nie Jode is nie . Ek moes die goeie nuus oor Jesus aan hulle gaan vertel sodat hulle ook tot bekering kon kom .
44015008	God , wat tot in ons binneste kan kyk , het gesien dat hulle regtig tot geloof gekom het . Daarom het Hy die Heilige Gees na hulle toe gestuur , net soos Hy vroeër met ons gedoen het .
44015009	" God maak nie onderskeid tussen mense van verskillende volke nie . Hy trek niemand voor nie . Daarom het Hy ook daardie mense wat nie Jode is nie , nuut gemaak omdat hulle in Jesus glo .
44015010	" Vir wat wil julle dan nou God se geduld op die proef stel deur 'n swaar gewig op gelowiges se nekke te plaas wat ons en ons voorouers nie eens kon optel nie ? Hoekom verwag julle van mense wat nie Jode is nie om al ons Joodse gebruike na te kom ?
44015011	Begryp julle dan nou nog nie dat ons uit genade deur ons Here Jesus gered word nie ? Ons verdien dit nie . Hy red ander mense op presies dieselfde manier as vir ons . "
44015012	Almal was doodstil na Petrus se toespraak . Toe staan Barnabas en Paulus op en vertel vir die vergadering van al die groot wonders wat God deur hulle onder mense van ander volke gedoen het . Niemand het dit nou nog gewaag om iets te sê nie , behalwe Jakobus .
44015013	Hy het opgestaan en gesê : " Broers , luister asseblief na my .
44015014	Petrus het nou vir ons verduidelik hoe God lank terug besluit het om mense wat nie aan ons volk behoort nie nou ook deel van sy nuwe volk te maak . Hy het dit gedoen sodat hulle Hom ook kan dien .
44015015	Dit is presies wat die profete vroeër geskryf het :
44015016	' Ek sal binnekort terugkom , sê die Here . Dan sal Ek Dawid se koninkryk herstel wat nou in puin lê . Ek sal alles herbou wat afgebreek is . Ek sal dit splinternuut maak . In daardie tyd sal ander mense na my nuwe koninkryk toe stroom .
44015017	Al die volke wat Ek na My toe uitnooi , sal dan na My toe kom . Ek , die Here , sal dit alles doen .
44015018	Maar julle weet tog al hierdie dinge , want Ek het dit al lank gelede aan julle bekendgemaak . '
44015019	" Daarom , vriende , voel ek dat ons dit nie moeilik moet maak vir mense uit ander volke wat hulle sondes laat staan en hulle tot God bekeer het nie . Al wat ons moet doen , is om 'n brief aan hulle te skryf waarin ons die volgende vir hulle sê :
44015020	Bly weg van die afgode af . Moenie van die kos eet wat aan hulle gode geoffer is nie . " Moet julle nie skuldig maak aan seksuele sondes nie .
44015021	" Moet ook nie vleis eet van diere wat verwurg is nie . En moenie bloed drink nie . Hierdie voorskrifte wat Moses vir ons gegee het , word immers nou al geslagte lank elke sabbat oor die hele wêreld heen geleer . "
44015022	Almal by die vergadering het met Jakobus se voorstel saamgestem . Die apostels , die ouderlinge en die gemeente het toe besluit om twee mans aan te wys om saam met Paulus en Barnabas na Antiogië toe te gaan . Hulle name was Judas ( sy bynaam was Barsabbas ) en Silas , twee van die leiers in die kerk . Hierdie mans moes 'n brief namens die Jerusalemgemeente na Antiogië toe vat .
44015023	Dit is wat in die brief gestaan het : Van die apostels en die ouderlinge en al die gelowiges hier in Jerusalem . Aan almal daar in die kerk in Antiogië , Sirië en Silisië wat vanuit die nie-Jodedom kom . Ons groet julle as ons broers en susters .
44015024	Ons het gehoor dat 'n klompie mense uit Jerusalem daar by julle opgedaag het wat dinge vir julle gesê het wat julle omgekrap het . Ons verseker julle dat ons hulle nie na julle toe gestuur het nie . Hulle het sonder ons toestemming na julle toe gegaan .
44015025	Ons het nou eenparig besluit om twee afgevaardigdes saam met ons twee geliefde broers , Barnabas en Paulus , na julle toe te stuur .
44015026	Hulle was bereid om hulle lewens op die spel te plaas ter wille van ons Meester , Jesus Christus .
44015027	Judas en Silas kom ook nou saam met hulle na julle toe . Hulle sal vir julle alles verduidelik wat ons in hierdie brief skryf .
44015028	Die Heilige Gees en ons het saam besluit dat julle julle nie hoef te laat besny nie . Al wat ons van julle vra , is om die volgende voorskrifte na te kom :
44015029	Moenie kos eet wat aan die afgode geoffer is nie . Moenie bloed drink of vleis eet van enige dier wat verwurg is nie . Moenie julle skuldig maak aan enige vorm van seksuele losbandigheid nie . As julle hierdie voorskrifte gehoorsaam , doen julle goed . Beste wense .
44015030	Met die brief in die hand het die mans toe na Antiogië toe teruggekeer . Daar het hulle die hele gemeente bymekaargeroep en die brief voorgelees .
44015031	Almal was baie bly toe hulle hoor dat hulle nie verplig was om besny te word nie .
44015032	Judas en Silas , self ook profete wat die Here se wil bekendgemaak het , het toe lank met die gelowiges in Antiogië gepraat . Hulle het by 'n hele paar geleenthede met hulle oor God gepraat en hulle geloof opgebou .
44015033	Na 'n ruk het Judas besluit om na Jerusalem terug te keer . Hy het van almal afskeid geneem . Nadat die gemeente hom 'n veilige reis toegewens het , het hy vertrek .
44015035	Paulus en Barnabas het in Antiogië agtergebly . Hulle het die gelowiges geleer hoe om te leef soos God dit wil hê . Hulle het ook die goeie nuus oor Jesus onder die inwoners van die stad bekendgemaak . Baie ander gelowiges het presies dieselfde gedoen .
44015036	Op 'n dag het Barnabas vir Paulus kom sê : " Kom ons gaan lê weer besoek af by die gelowiges in al die stede waar ons vroeër die Woord van die Here verkondig het . Dan kan ons sien hoe dit met hulle gaan . "
44015037	Barnabas wou vir Johannes Markus saamvat .
44015038	Maar Paulus was nie bereid om Markus saam te neem nie . Hy het hulle die vorige keer daar by Pamfilië in die steek gelaat .
44015039	Hulle twee het toe oor Markus aan die stry geraak . Later het hulle so ernstig van mekaar verskil dat hulle besluit het om elkeen sy eie koers te gaan . Barnabas het toe vir Markus gevat en met 'n skip na Siprus vertrek .
44015040	Op sy beurt het Paulus vir Silas , wat intussen weer na Antiogië toe gekom het , as sy nuwe helper gekies . Die gemeente van Antiogië het vir hulle gebid en hulle aan die goedheid en sorg van die Here opgedra . Daarna het
44015041	Paulus en Silas na Sirië en Silisië vertrek . Hulle het die gelowiges daar gaan moed inpraat en vir hulle gesê om aan te hou om in God te glo .
44016001	Paulus het ook weer 'n draai in Derbe en Listra gaan maak . Daar het hy vir Timoteus raakgeloop , 'n Christen met 'n Joodse ma en 'n Griekse pa . Sy ma het saam met hom die Here gedien .
44016002	Die gelowiges in Listra en Ikonium kon nie uitgepraat raak oor Timoteus se liefde vir die Here nie .
44016003	Paulus het toe besluit om Timoteus saam met hom te vat om sendingwerk te gaan doen . Maar hy het Timoteus eers besny om seker te maak dat die Jode hom nie van die staanspoor af sou verwerp nie . Baie van hulle het geweet dat hy 'n Griekse pa het . Daarom sou hulle hom nooit toelaat om met hulle in hulle sinagoges oor Jesus te praat as hy nie besny was nie .
44016004	Daarna het Paulus en Timoteus by 'n paar gemeentes gaan besoek aflê . Oral het hulle vir die gelowiges vertel van die besluite wat die kerkleiers in Jerusalem geneem het oor daardie voorskrifte wat al die gelowiges moes gehoorsaam .
44016005	Paulus het hierdie besoeke gebruik om die Christene se geloof te versterk . Baie mense het ook tot bekering gekom sodat die kerk oral uitgebrei het .
44016006	Paulus-hulle het deur die landstreke van Frigië en Galasië gereis . Hulle wou van daar af in 'n westelike rigting na die Romeinse provinsie Asië toe gaan om daar te gaan preek . Die Heilige Gees wou hulle egter nie toelaat om dit te doen nie .
44016007	Hulle het toe van roete verander en na Misië toe gegaan . Van daar af wou hulle dan na Bitinië reis . Maar weer 'n keer het Jesus hulle deur sy Gees gekeer om soontoe te gaan .
44016008	Toe het hulle deur Misië na Troas toe gereis .
44016009	In Troas het Paulus een nag 'n visioen gesien . Hy het gesien hoe 'n man uit Masedonië , daar in die noorde van Griekeland , voor hom kom staan en by hom pleit : " Kom dadelik na ons toe . Kom help ons ! "
44016010	Na hierdie droom het Paulus presies geweet wat om te doen . Hy het vir ons almal wat saam met hom was , gesê om dadelik gereed te maak om Masedonië toe te gaan . Paulus was nou oortuig dat God ons almal geroep het om die goeie nuus vir daardie mense te gaan vertel .
44016011	Ons het die eerste skip geneem wat na Samotrake gevaar het . Van daar af het ons die volgende dag tot in Neapolis gereis . Toe ons daar aankom , het ons dadelik koers gekies die binneland in .
44016012	Ons bestemming was die stad Filippi , 'n belangrike Romeinse kolonie in Masedonië . Ons sou 'n paar dae daar oorbly .
44016013	Op die sabbatdag het ons na 'n rivier net buite die stad gestap . Ons het gehoor dat mense gewoonlik daar bymekaargekom het om te bid . Ons het daar gaan sit en begin gesels met 'n paar van die vroue wat daar was .
44016014	Een van die vroue , Lidia , wat uit die stad Tiatira afkomstig was en wat duur pers materiaal verkoop het , het vroeër al die Joodse geloof aangeneem . Sy het aandagtig gesit en luister na wat Paulus gesê het . Die Here het Lidia aangeraak sodat sy die goeie nuus oor Jesus gelowig aanvaar het .
44016015	Daarna is sy gedoop , en ook almal wat in haar huis gebly het . Sy het ons toe uitgenooi om by haar te kom oorbly . " As julle regtig oortuig is dat ek nou ook in die Here glo , moet julle eenvoudig in my huis kom oorbly , " het sy gesê . Lidia het ons toe met hierdie woorde oorgehaal om by haar te kom bly .
44016016	Toe ons op 'n dag weer op pad was na die plek waar ons gebid het , het ons 'n slavin raakgeloop . Sy het 'n bose gees in haar gehad wat haar in staat gestel het om ander se toekoms te voorspel . Haar eienaars het baie geld uit haar gemaak .
44016017	Toe sy vir Paulus sien , het sy agter hom begin aanloop . Sy het heeltyd uitgeroep : " Hierdie mense dien die allerhoogste God . "
44016018	Dit het 'n paar dae so aangehou , totdat Paulus hom vererg het . Op 'n dag het hy omgedraai en die gees wat in haar was kwaai aangespreek : " Ek beveel jou in die Naam van Jesus Christus : Gaan uit hierdie meisie uit ! " In 'n oogwink het dit gebeur .
44016019	Toe die eienaars van die slavin agterkom dat sy nie meer in staat was om ander se fortuin te vertel nie en dat al hulle wins daarmee heen was , was hulle woedend . Hulle het op Paulus en Silas afgestorm , hulle gegryp en hulle na die markplein gesleep tot voor die hoofamptenare van die stad .
44016020	Dié het Paulus en Silas gearresteer en na die hooflanddroste toe gebring . Die klag teen hulle was kort en kragtig : " Hierdie Jode versteur die rus in ons stad .
44016021	Hulle leringe is in stryd met ons Romeinse wet en tradisie . "
44016022	Die skare was teen daardie tyd ook al baie omgekrap oor dit wat Paulus en Silas verkondig het . Die hooflanddroste
44016023	sê toe vir die polisiemanne dat Paulus en Silas se klere daar op die plek van hulle afgeskeur moes word en dat hulle elkeen 'n behoorlike drag slae moes kry . Nadat Paulus en Silas pimpel en pers geslaan is , is hulle in die tronk gegooi .
44016024	Die tronkbewaarder het opdrag gekry om hulle behoorlik op te pas . Hy het hulle in die sel reg in die middel van die tronk opgesluit . Boonop het hy swaar boeie om hulle voete vasgemaak .
44016025	Teen middernag het Paulus en Silas tot God begin bid . Hulle het ook lofliedere tot sy eer gesing . Die ander gevangenes was verstom hieroor . Doodstil het almal na hulle geluister .
44016026	Toe , uit die bloute , het 'n groot aardbewing die tronk geruk . Dit was so erg dat die seldeure oopgegaan en al die boeie van die gevangenes afgeval het .
44016027	Die hoof van die tronk het ook wakker geword van die aardskudding . Toe hy sien dat al die seldeure oopstaan , het hy gedink dat die gevangenes ontsnap het . Dadelik het hy sy swaard uitgepluk om homself dood te maak .
44016028	Maar Paulus het dit gesien en hard vir hom geskree : " Stop ! Moenie dit doen nie ! Ons almal is nog hier in die tronk . "
44016029	Dadelik het die hoof van die tronk 'n fakkel by een van die wagte gevat en binnetoe gehardloop . Toe hy by Paulus en Silas kom , het hy bang voor hulle neergeval .
44016030	Toe het hy hulle buitetoe gevat . " Menere , sê asseblief vir my wat ek moet doen om in die regte verhouding met God te kom , " het hy gepleit .
44016031	" Glo in die Here Jesus , " het Paulus geantwoord . " Dan sal God jou red en as sy kind aanvaar .
44016032	Hierdie goeie nuus geld vir jou en vir jou hele huisgesin . "
44016033	Die hoof van die tronk het toe vir Paulus en Silas na sy huis toe gevat . Almal in die huis moes hoor wat hierdie twee mans oor die Here te sê gehad het . Later het die tronkbewaarder agtergekom dat Paulus en Silas se wonde nog nie skoongemaak is nie . Hy het hulle gou-gou buitetoe gevat om dit te doen . Daarna is hy en sy hele huisgesin ook gedoop .
44016034	Toe het almal weer in die huis ingegaan en saamgeëet . Die hoof van die tronk en almal in sy huis was baie bly dat hulle nou ook in God geglo het .
44016035	Intussen , teen dagbreek se kant , het die hooflanddroste 'n boodskap met 'n paar polisiemanne na die tronk toe gestuur . " Laat daardie mans dadelik los ! " was hulle opdrag aan die hoof van die tronk .
44016036	Hy het toe vir Paulus en Silas hierdie nuus gaan meedeel : " Die hooflanddroste het laat weet dat julle vrygelaat moet word . Gaan in vrede . "
44016037	" O nee , hulle het ons in die openbaar laat slaan sonder enige verhoor . Boonop het hulle ons , wat wetsgehoorsame Romeinse burgers is , in die tronk gegooi , " het Paulus geantwoord . " Nou wil hulle ons stilletjies loslaat . Nee , ons sit in die tronk totdat hulle ons om verskoning kom vra en ons hier uitlei . "
44016038	Toe die hooflanddroste hoor wat Paulus gesê het , het hulle hulle yskoud geskrik . Hulle het nie besef dat Paulus en Silas Romeinse burgers was nie .
44016039	Daarom is hulle haastig na die tronk toe om hulle om verskoning te gaan vra . Hulle het vir Paulus en Silas uit die tronk gelei en hulle mooi gevra om die stad te verlaat .
44016040	Hulle twee het eers na Lidia se huis toe gegaan om van al die gelowiges afskeid te neem . Paulus en Silas het hulle nuwe broers en susters in die Here aangemoedig om te volhard op die pad van die Here . Toe het hulle vertrek .
44017001	Paulus en Silas het daarna in 'n suidelike rigting deur Amfipolis en Apollonië gereis en in Tessalonika aangekom . Daar was 'n Joodse sinagoge .
44017002	Soos dit sy gewoonte was , het Paulus gereeld soontoe gegaan . Drie sabbatte het hy daar met die Jode uit die Bybel gaan praat . Hy het vir hulle verduidelik dat dit deel van
44017003	God se plan was dat die Messias moes kom ly en sterf , maar dat Hy op die derde dag na sy dood weer lewendig gemaak is . En hy het bygevoeg : " Hierdie Jesus van wie ek julle vertel , Hy is die Messias . Hy is God se Gestuurde . "
44017004	Party van die mense het Paulus se prediking geglo . Hulle het daar voor almal by hom en Silas aangesluit . Saam met hulle het baie Grieke wat vroeër die Joodse geloof aanvaar het , asook 'n hele aantal van die vooraanstaande vroue in die stad , tot geloof in Jesus gekom .
44017005	Toe die ander Jode sien wat gebeur , was hulle baie jaloers . Hulle het agteraf met leeglêers gaan konkel om die inwoners teen Paulus en Silas op te sweep . Spoedig het hierdie mense oral deur die stad amok begin maak terwyl hulle na die Here se twee boodskappers gesoek het .
44017006	Toe die skare hoor dat hulle in Jason se huis bly , het hulle sy huis bestorm . Hulle wou Paulus en Silas vang en hulle in die openbaar laat verhoor .
44017007	Dié twee was egter nie tuis nie , net Jason en 'n paar ander gelowiges . Die skare het hulle gevang en voor die hoofde van die stad gesleep . " Hierdie spul is besig om die wêreld om te keer , " het die skare vir die stadsvaders geskree . " En Jason laat toe dat hulle daar in sy huis bly . Hierdie mense oortree die keiser se voorskrifte . Hulle sê dat Jesus die Koning is , nie die keiser nie . "
44017008	Toe die skare en die leiers van die stad dié aanklagte hoor , was hulle baie kwaad . Hulle het verskriklik met Jason en die ander gelowiges geraas .
44017009	Maar uiteindelik het hulle hulle laat gaan nadat hulle 'n afkoopsom betaal het . Jason moes ook die versekering gee dat daar nie nog moeilikheid sou wees nie .
44017010	Daardie nag nog het die gelowiges vir Paulus en Silas by die stad uitgesmokkel . Hulle volgende bestemming was Berea .
44017011	Daar het hulle na die Joodse sinagoge gegaan en begin preek .
44017012	Die mense daar was darem 'n bietjie vriendeliker as in Tessalonika . Hulle het opgewonde geluister na alles wat Paulus-hulle vir hulle gesê het . Elke dag het hulle almal lang gesprekke oor die Bybel gevoer . Hulle wou vasstel of alles wat Paulus gesê het wel daarin opgeteken staan . Uiteindelik het baie Jode tot geloof in Jesus gekom ; so ook 'n groep van die belangrike mans en vroue in die stad .
44017013	Intussen het die Jode in Tessalonika gehoor dat Paulus besig was om vir die mense in Berea van God te vertel . Hulle het dadelik soontoe gegaan en met 'n skinderveldtog teen hulle begin . Alte gou het hulle die inwoners van Berea ook teen Paulus en Silas opgesweep . Toe die skare weer met hulle optogte en betogings begin , het die gelowiges besluit om Paulus vinnig uit die stad te kry .
44017014	'n Paar van hulle het hom na die kus toe gevat waar hulle 'n boot na Atene gehaal het . Silas en Timoteus het egter in Berea agtergebly .
44017015	Toe Paulus in Atene aankom , het hy die gelowiges uit Berea huis toe gestuur . Hy het vir hulle gesê om vir Silas en Timoteus te vra om so gou moontlik by hom aan te sluit .
44017016	Terwyl Paulus in Atene op Silas en Timoteus gewag het , het hy in die stad gaan rondloop .
44017017	Orals in die stad het hy op die een of ander tempel of afgodsbeeld afgekom . Paulus het toe na die sinagoge toe gegaan . Daar het hy behoorlik onder die Jode en diegene wat hulle tot die Jodedom bekeer het , ingeklim omdat hulle al die heidense praktyke in hulle stad duld . Paulus het ook op die markplein met die mense oor Jesus begin praat .
44017018	'n Groep persone wat die filosofiese beskouings van die Epikureërs en die Stoïsyne aangehang het , het met Paulus begin stry . Party van hulle het hom sommer openlik beledig : " Watse nonsens is dit wat hierdie man kwytraak ? Hy het nie 'n idee wat hy sê met al die stories wat hy vertel nie ! " Ander was egter nuuskierig toe hulle hoor hoe hy oor Jesus en sy opstanding uit die dood praat . " Hier is 'n nuwe godsdiens waarvan ons meer moet hoor , " het hulle vir mekaar gesê .
44017019	Dié mense het met Paulus gereël om 'n openbare toespraak op die Areopagus te kom hou . " Kom vertel 'n bietjie vir ons van hierdie nuwe godsdiens van jou , " het hulle gesê .
44017020	" Ons is nuuskierig om meer daaroor te weet . Jy sê sulke snaakse dinge . Waar kom jy daaraan ? "
44017021	Atene was 'n stad vir nuwe dinge . Al wat inwoner en besoeker aan die stad was , wou weet wat die jongste filosofie en godsdiens was ; daarom dat die mense so nuuskierig was om te hoor wat Paulus te sê gehad het .
44017022	Paulus het in die middel van die Areopagus gaan staan en met die mense begin praat .
44017023	" Geagte mense van Atene , ek kan sien dat julle baie godsdienstig is . Nou die dag toe ek hier aankom , het ek na julle tempels en die beelde van julle gode geloop en kyk . Toe kom ek op 'n altaar af met dié woorde daarop : ' Aan die God wat niemand ken nie . '
44017024	" Ek wil nou met julle praat oor hierdie God wat julle dien sonder dat julle Hom behoorlik ken . Dit is Hy wat die hemel en die aarde gemaak het . Hy regeer oor alles in die lug bokant julle en oor alles op die grond . Hy bly nie in die een of ander tempel wat deur mense gebou is nie . Daarvoor is Hy heeltemal te groot en te belangrik . Hy het ook nie nodig dat mense
44017025	Hom van die oggend tot die aand moet bedien met allerhande offers nie . Die God van wie ek julle vertel , is nie van ons mense afhanklik nie . Hy het alles op die aarde gemaak , ook elkeen van julle . Dit is Hy wat sorg dat ons elke dag asemhaal .
44017026	Dit alles het begin toe Hy lank terug die heel eerste mens gemaak het van wie al die volke afstam wat nou op die aarde woon . God het toe vir elke volk 'n plek gegee om te bly . Hy het ook besluit hoe lank hulle daar sou bly .
44017027	God wil hê dat al die volke op die aarde Hom moet dien . Hy wil hê dat ons almal voor Hom moet buig . Gelukkig is God naby aan ons almal . "
44017028	" Omdat God so baie vir ons omgee , sorg Hy dat ons almal elke dag kan leef en rondbeweeg . Ons bestaan slegs omdat Hy dit so wil . Een van julle digters het dit mooi opgesom toe hy gesê het :
44017029	' Ons is deur God gemaak . Ons behoort aan Hom . ' " As dit dan waar is dat ons almal aan God behoort en dat ons van Hom af kom , is dit mos dom om te dink dat iemand 'n beeld van Hom kan maak . Dit is blote menslike vindingrykheid om afgodsbeelde te maak .
44017030	" Vir 'n lang tyd het die meeste mense op aarde niks van God af geweet nie . Gelukkig het Hy dit nie teen hulle gehou nie . Maar daardie dae is nou vir goed verby . Nou vertel ek julle die waarheid oor Hom sodat julle en al die ander mense op aarde kan ophou om in sonde te leef .
44017031	" Want God het besluit dat daar 'n dag sal aanbreek waarop Hy almal op die aarde regverdig gaan oordeel . Hy het 'n baie belangrike Man aangestel om op daardie dag as regter op te tree . Hierdie Man is deur God lewendig gemaak nadat Hy dood was . Almal weet tog al teen hierdie tyd van Hom . "
44017032	Toe die mense hoor hoe Paulus sê dat Jesus lewendig geword het , het hulle hom hardop uitgelag . Ander was egter nie so skepties nie . " Vertel ons nog meer . Ons wil graag nog hieroor hoor , " het hulle vir Paulus gesê . Hy het egter genoeg van hulle gehad en besluit om liewer te vertrek .
44017033	Tog het 'n groepie mense in Jesus begin glo en by Paulus aangesluit . Onder hulle was Dionisius die Areopagiet , asook 'n vrou met die naam Damaris en nog 'n paar ander .
44017034	
44018001	Kort daarna het Paulus uit Atene vertrek . Die volgende plek op sy reisplan was die stad Korinte .
44018002	Daar het hy 'n Jood met die naam Akwila teëgekom . Akwila is in Pontus gebore . Hy en sy vrou Priscilla het kort tevore uit Italië padgegee . Dit was net nadat keiser Claudius beveel het dat alle Jode uit Rome weggejaag moes word . Paulus het by hulle in Korinte gaan bly .
44018003	Al drie van hulle was tentmakers van beroep .
44018004	Paulus het elke sabbat na die sinagoge gegaan . Daar het hy met die Jode , en ook met 'n klompie Grieke wat die Joodse geloof aanvaar het , oor Jesus gaan praat . Party van hulle het toe tot bekering gekom .
44018005	Intussen het Silas en Timoteus uit Masedonië na Korinte gekom . Hulle het Paulus raak-geloop waar hy hard besig was om die Jode te probeer oortuig dat Jesus die Messias is . Die meeste van hulle het Paulus se boodskap verwerp .
44018006	Teleurgesteld het hy toe opgestaan en daar voor almal die stof uit sy klere geskud . " As julle verlore gaan , is dit net julle eie skuld . Julle bloed is nou op julle eie koppe , " het hy bygevoeg . " Ek het gedoen wat God van my verwag . Ek het vir julle die volle waarheid oor Hom vertel . Nou gaan ek na die heidene toe om met hulle oor Jesus te praat . "
44018007	Met dié woorde het Paulus omgedraai en uit die sinagoge gestap . Daarna het hy gaan preek in Justus se huis daar reg langs die sinagoge . Justus het vroeër al die Joodse godsdiens aanvaar .
44018008	Die hoof van die sinagoge in Korinte se naam was Krispus . Toe hy hoor wat Paulus oor Jesus sê , het hy tot bekering gekom . Al die mense in sy huis het saam met hom in Jesus begin glo . Baie ander inwoners van die stad het ook gelowig geword toe hulle Paulus hoor preek . Hulle almal is kort daarna gedoop .
44018009	Een nag het die Here aan Paulus verskyn en vir hom gesê : " Moenie vir die mense bang wees nie . Hou aan om met hulle oor My te praat . Jy mag nooit stilbly oor die goeie nuus nie .
44018010	Ek is by jou . Niemand hier in Korinte sal dit waag om jou te slaan of jou in die tronk te gooi nie . Hier is baie mense wat in My glo . "
44018011	Daarna het Paulus nog vir 'n jaar en ses maande in die stad gebly . Hy het elke kans wat hy gekry het , aangegryp om vir die inwoners van God te vertel . Hy het hulle ook geleer om te doen wat God van hulle verwag .
44018012	In daardie tyd is Gallio aangestel as die nuwe goewerneur van die Romeinse provinsie Agaje . Die Jode in Korinte wat nie in Jesus geglo het nie , het toe op 'n dag besluit om Paulus by hom te gaan aankla .
44018013	Hulle het vir Gallio gaan vertel dat Paulus die inwoners van die stad wysmaak dat hulle in God kan glo sonder dat hulle die voorskrifte in die wet van Moses hoef te gehoorsaam .
44018014	Paulus was ook by toe die Jode hom daar voor Gallio aangekla het . Hy wou nog iets sê om homself te verdedig , maar Gallio het hom nie eens 'n kans gegee nie . " Kyk , as hierdie man iets verkeerds gedoen het , of as hy 'n misdadiger was , sou ek sekerlik na julle geluister het , " het Gallio vir die Jode gesê .
44018015	" Maar nou mors julle my tyd met julle kleinlike godsdienstige geskille . Ek stel regtig nie belang in wie almal julle godsdienstige wet moet gehoorsaam nie . Julle moet dié probleme maar self oplos . "
44018016	Daarna het Gallio hulle almal uit sy ampswoning weggejaag .
44018017	Intussen het die mense vir Sostenes , een van die hoofde van die sinagoge , ook na Gallio toe gebring . Daar het hulle hom rondgestamp en allerhande beskuldigings teen hom gemaak . Gallio wou egter nie in hulle godsdienstige geskille inmeng nie .
44018018	Paulus het daarna nog 'n ruk lank met sy werk in Korinte voortgegaan . Op 'n dag het hy besluit om 'n paar ander gemeentes te gaan besoek . Hy het van die gelowiges in Korinte afskeid geneem en met 'n skip na Sirië vertrek . Priscilla en Akwila het saam met hom gegaan . Toe Paulus in Kenchreë aankom , het hy al die hare op sy kop afgeskeer . Dit was die bewys dat hy 'n belofte nagekom het wat hy vroeër aan die Here gemaak het .
44018019	Daarna is Paulus na Efese toe . Akwila en Priscilla het besluit om in Efese agter te bly . Met sy verblyf in die stad het Paulus 'n vinnige besoek by die plaaslike sinagoge afgelê . Daar het hy met die Jode oor Jesus gaan praat . Die mense was so aangegryp deur wat hy gesê het dat hulle wou hê hy moes nog 'n hele ruk by hulle bly . Paulus het egter nie daarvoor kans gesien nie .
44018020	“ As God wil , kom ek binnekort weer na julle toe , ” het hy vir hulle gesê . Hy het daarna met 'n skip uit Efese weggevaar en in Sesarea aangekom .
44018021	
44018022	Daar het hy al die gemeentelede gaan groet en toe na Antiogië vertrek . Paulus het daar oorgebly .
44018023	Na 'n kort rustydjie het hy weer begin reis , dié keer deur die landstreke van Galasië en Frigië . Hy het by al die gelowiges wat daar gebly het 'n draai gaan maak en hulle moed ingepraat .
44018024	Intussen het 'n Christen met die naam Apollos in Efese aangekom . Hy was 'n Jood wat in die stad Aleksandrië in Egipte gebore is . Apollos was 'n goeie spreker . Hy het die Bybel ook goed geken . Tog was sy kennis oor Jesus nog maar gebrekkig . Hy was net met die doop van Johannes die Doper gedoop .
44018025	Apollos was 'n goeie prediker . Hy het sy bes gedoen om die mense te leer hoe om Jesus na te volg .
44018026	Apollos het ook in die sinagoge in Efese met die mense oor Jesus gaan praat . Priscilla en Akwila het hom daar raakgeloop . Toe hulle hoor wat hy vir die mense oor Jesus sê , het hulle besef dat hy nog nie alles mooi verstaan nie . Hulle het hom toe na hulle huis genooi . Daar het hulle die evangelie deeglik aan hom verduidelik .
44018027	Apollos het daarna besluit om na die Romeinse provinsie Agaje te gaan . Die gelowiges in Efese het hom aangemoedig om dit te doen . Hulle het 'n brief geskryf wat hy moes saamvat waarin hulle vra dat die gelowiges in Agaje vir Apollos vriendelik moet ontvang en blyplek aan hom moet verskaf .
44018028	Toe Apollos in Agaje opdaag , was die Christene wat daar gewoon het baie bly . Hulle kon sien dat God hom na hulle toe laat kom het , want hy het baie vir hulle almal beteken . Apollos het daar voor almal bewys dat die Jode wat nie in Jesus wou glo nie , verkeerd was . Met hulle slim redenasies was hulle nie opgewasse teen hom nie . Hy het uit die Bybel vir hulle gewys dat Jesus die Messias is .
44019001	Apollos het ook in Korinte vir die mense van Jesus vertel . Terwyl hy daarmee besig was , het Paulus intussen deur 'n aantal ander gebiede gereis . Toe Paulus in Efese aankom , het hy sowat twaalf volgelinge van Jesus daar raakgeloop . Hy vra toe vir hulle :
44019002	" Het julle ook die Gees se krag in julle lewens ontvang toe julle tot bekering gekom het ? "
44019003	" Wie is dit ? Ons het nog nooit eens van Hom gehoor nie , " vra hulle verbaas . " Hoe is julle dan gedoop ? In wie se naam het dit gebeur ? " vra Paulus verbaas . " Met die doop van Johannes die Doper , " antwoord hulle .
44019004	" Johannes het mense gedoop wat bereid was om op te hou met hulle sonde , " sê Paulus toe . " Johannes het ook vir elkeen wat hy gedoop het , gesê dat hulle moes glo in die Een wat na hom op die toneel sou verskyn . Daardie Een is Jesus . Daarom geld Johannes se doop nou nie meer nie . "
44019005	Toe die gelowiges hoor wat Paulus sê , was hulle vuur en vlam om in die Naam van die Here Jesus gedoop te word . Paulus het dit toe ook gedoen . Nadat hy hulle gedoop het , het hy sy hande op hulle gesit terwyl hy vir hulle bid .
44019006	Dadelik het die groot krag van die Heilige Gees in hulle begin werk . Hulle het ook in ander tale gepraat . Boonop het hulle nou ook oor die vermoë beskik om te profeteer en God se wil bekend te maak . Hulle was omtrent twaalf persone .
44019007	
44019008	Paulus het daarna by die sinagoge in Efese gaan besoek aflê . Hy het die volgende drie maande gereeld soontoe gegaan . Keer op keer het hy met die mense gaan redeneer . Hy het hard probeer om hulle te oortuig dat hulle slegs in God se nuwe wêreld kon kom as hulle in Jesus glo . Maar baie van hulle het volstrek geweier om in Jesus te glo . Later het hulle met Paulus begin spot en lelike dinge oor Jesus daar voor almal kwytgeraak . Paulus was baie ontevrede .
44019009	Paulus het hulle verlaat en 'n skoolgebou by 'n man met die naam Tirannus bekom . Daar het hy elke dag saam met die gelowiges bymekaargekom en vir hulle van Jesus vertel .
44019010	Die volgende twee jaar het Paulus die skool gebruik om die mense te leer waaroor die evangelie presies gaan . Later het omtrent almal in Asië , Jode en Grieke inkluis , geweet wie die Here Jesus is .
44019011	God het Paulus ook in staat gestel om groot wonderwerke te doen . Paulus het oor soveel krag beskik dat siekes slegs van sy klere op hulle kon neersit , dan het hulle op die plek gesond geword .
44019012	Selfs bose magte het padgegee uit die lewens van mense wat in aanraking met Paulus se klere was .
44019013	In daardie tyd was daar baie Jode wat van plek tot plek rondgetrek en duiwels uit mense gedryf het .
44019014	Die sewe seuns van Skeva , 'n belangrike Joodse priester , was so 'n groep . Hulle het allerhande dinge gedoen om mense van duiwels te probeer bevry . Op 'n dag toe hulle in Efese was , het hulle vir 'n bose gees gesê wat in iemand was : " Ons dryf jou uit in die Naam van daardie Jesus van wie Paulus praat . "
44019015	Die bose gees het geantwoord : " Kyk , ek weet baie goed wie Jesus is . En ek ken ook vir Paulus . Maar julle spul ken ek van geen kant af nie ! "
44019016	Dadelik het die man in wie die bose mag was , hulle wreedaardig aangeval . Hy was so sterk dat hulle niks teen hom kon doen nie . Hulle klere is van hulle afgeskeur . Op die ou end het hulle daarin geslaag om weg te kom , kaal en bebloed .
44019017	Gou-gou het almal in Efese gehoor wat met die seuns van Skeva gebeur het . Die inwoners het baie bang geword . Almal het met groot eerbied oor die Here Jesus gepraat . Baie nuwe bekeerlinge het in die openbaar vertel hoe hulle vroeër in sonde geleef en hoe Jesus hulle lewens verander het .
44019018	'n Klompie hekse en towenaars het ook tot bekering gekom . Daar voor almal het hulle hulle boeke verbrand waarin al hulle towerformules opgeskryf was . Hierdie boeke was peperduur .
44019019	Dit was sowat 50000 silwermuntstukke werd . ( Dit was sowat 137 jaar se salaris vir 'n gewone werker ! )
44019020	Die Woord van die Here het in Efese van krag tot krag gegaan . Al hoe meer mense het geglo .
44019021	Paulus het toe besluit om weg te gaan uit Efese . Hy was van plan om deur Masedonië en Agaje na Jerusalem te reis . " Daarna wil ek baie graag Rome toe gaan , " het Paulus vir die gelowiges gesê . " Ek móét die stad eenvoudig sien ! " Paulus het solank twee van sy helpers ,
44019022	Timoteus en Erastus , vooruit na Masedonië gestuur . Hy self het eers nog 'n rukkie in Asië agtergebly .
44019023	Op 'n dag het daar toe in die stad 'n betoging oor Paulus se preke uitgebreek . Dit is veroorsaak deur 'n man met die naam Demetrius .
44019024	Hy was 'n silwersmid wat silwerbeeldjies van die godin Artemis gemaak het . Hy was ook 'n baie suksesvolle sakeman wat aan 'n hele aantal vakmanne werk verskaf het . Demetrius het gesorg dat hulle almal goeie winste maak uit die vervaardiging van hierdie beelde .
44019025	Op 'n dag het hy hulle bymekaargeroep en vir hulle gesê : " Vriende , ons maak regtig 'n goeie bestaan uit ons beeldjies . Dit sal egter nie meer lank so aanhou as ons nie iets drasties doen nie .
44019026	Daardie Paulus , van wie julle ook al gehoor het , is besig om die hele wêreld deurmekaar te maak met sy vreemde leringe . Omtrent elkeen in ons stad , ja , byna die hele Asië , begin nou al glo dat ons handgemaakte gode nie regtig lewe nie .
44019027	" As dit so aanhou , gaan niemand meer ons beelde koop nie . Die mense is besig om al hulle respek vir ons handewerk te verloor . Ons groot godin Artemis se naam word deur die modder gesleep . Binnekort sal niemand meer haar tempel wil besoek nie . Sy word immers deur ons hele provinsie en oor die hele wêreld heen as 'n magtige godin vereer . "
44019028	Toe die mense hoor wat Demetrius sê , was hulle baie kwaad . Hulle het begin skree : " Artemis is die groot godin van die Efesiërs ! " Hulle geskree het die hele stad gou in oproer gehad . Baie mense het by die stad se amfiteater begin saamdrom .
44019029	Party van hulle het twee van Paulus se helpers , Gaius en Aristargos , gegryp en soontoe gesleep . Hulle twee was uit Noord-Griekeland afkomstig .
44019030	Toe Paulus daarvan hoor , wou hy dadelik met die skare gaan praat , maar die ander Christene het hom gekeer .
44019031	'n Paar leiersfigure in die provinsie wat op daardie tydstip in Efese was en wat goeie vriende van Paulus was , het hom ook laat weet om onder geen omstandighede na die amfiteater toe te gaan nie .
44019032	Intussen het die skare in die amfiteater aangehou om slagspreuke te skree . Dit was later 'n hele deurmekaarspul . Almal het geskree net wat hulle wou . Niemand het 'n idee gehad waaroor dit eintlik gaan nie . Onder al die geraas deur het die Jode een van hulle leiers , 'n man met die naam
44019033	Aleksander , aangesê om die skare toe te spreek . Hy het probeer om hulle stil te maak en aan hulle te verduidelik dat die Jode nie die oorsaak van die oproer was nie . Maar toe die skare agterkom dat hy 'n Jood is , het hulle hom doodgeskree .
44019034	Met nuwe geesdrif het hulle weer begin skree : " Artemis is die groot godin van die Efesiërs ! " Twee ure lank het dit so aangehou .
44019035	Uiteindelik het die stadsklerk daar opgedaag en die skare tot bedaring gebring . Hy het vir hulle gesê : " Inwoners van Efese , almal weet tog hoe belangrik ons stad is . Ons is immers die beskermers van Artemis se groot tempel en van haar standbeeld wat lank terug uit die hemel geval het .
44019036	Niemand kan tog daarteen stry nie . Word asseblief nou kalm . Moenie iets onverantwoordeliks aanvang nie .
44019037	Laat die twee mans los wat julle hierheen gesleep het . Hulle het niks uit Artemis se tempel gesteel nie . Hulle het ook geen lelike woord oor haar gesê nie .
44019038	Demetrius en sy klompie vakmanne moet maar 'n klag by die hof gaan lê as hulle voel dat iemand hulle te na gekom het . Ons het 'n goeie regstelsel met regters en howe .
44019039	As julle meer as dit wil hê , moet ons 'n vergadering van al die inwoners van die stad belê waar ons hierdie saak verder kan uitpraat . So nie , moet ons uitmekaargaan . Want netnou kla die Romeinse owerhede ons aan dat ons vandag 'n oproer begin het .
44019040	Ons het nie eintlik 'n goeie rede waarom ons nou so skree en raas nie . " Met hierdie woorde het die stadsklerk die skare uitmekaar laat gaan .
44019041	
44020001	Na hierdie oproer het Paulus al die gelowiges in Efese bymekaar laat kom om van hulle afskeid te neem en na Masedonië vertrek .
44020002	Daar het hy besoek afgelê by die gelowiges in die verskillende gemeentes . Paulus het vir hulle gesê om gehoorsaam te bly aan die Here . Daarna is hy Griekeland toe , waar hy drie maande lank die goeie nuus oor Jesus aan die mense gaan meedeel het .
44020003	Sy boodskap het party van die Jode egter so ontstel dat hulle besluit het om hom dood te maak . Dit was kort voordat Paulus van plan was om per skip Sirië toe te vaar . Toe hy van hierdie komplot teen hom hoor , het hy dadelik sy reisplanne verander en deur die provinsie Masedonië gereis . 'n Paar mense het saam met hom gegaan . Daar was
44020004	Sopater uit die stad Berea ( die seun van Pirrus ) ; Aristargos en Sekundus uit die stad Tessalonika ; Gaius uit die stad Derbe ; Tigikus en Trofimus uit die provinsie Asië , en ook Timoteus .
44020005	Hulle almal het vooruit gereis en vir ons ( dit is nou vir my , Lukas , en 'n paar ander metgeselle ) in Troas gaan wag .
44020006	Ons was op daardie tydstip nog in Filippi vir die viering van die paasfees . Na die paasfees is ons met 'n skip na Troas toe . Daar het ons sewe dae lank saam met Paulus-hulle by die gelowiges oorgebly .
44020007	In Troas het ons almal op die Sondagaand bymekaargekom om saam te eet en die Here te aanbid . Ons was bymekaar in 'n groot kamer op die derde verdieping van een van die geboue in die stad . Aangesien ons die volgende dag sou vertrek , het Paulus tot lank na middernag aangehou .
44020008	Daar was genoeg lampe in die vertrek sodat almal hom duidelik kon sien .
44020009	'n Jongman met die naam Eutigus het op een van die vensterbanke by 'n oop venster gesit . Later het hy vaak geword en aan die slaap geraak . Toe val hy by die venster uit . Toe die mense by hom kom , was hy reeds dood .
44020010	Paulus het toe bo-oor Eutigus gekniel en sy arms om hom gesit . " Hou op om so tekere te gaan , " het hy vir die ontstelde gelowiges gesê . " Daar is nog lewe in hom . " Paulus het daarna teruggegaan na die kamer waar die gelowiges was . Eutigus ook ! Almal het toe saamgeëet .
44020011	Daarna het Paulus tot dagbreek oor Jesus gepraat .
44020012	Eers toe die son begin opkom , is almal huis toe , Eutigus ook . Al die ander gelowiges was baie bly daaroor .
44020013	Intussen het die ander van ons per skip na Assus vertrek . Ons sou Paulus daar ontmoet , soos ons afgespreek het . Hy wou graag soontoe stap . Alles het volgens plan verloop .
44020014	Paulus het daar in Assus by ons aangesluit . Ons het verder met 'n skip na Mitilene gevaar .
44020015	Daarvandaan het ons die volgende dag tot regoor die eiland Chios gevaar . Nog 'n dag later was ons by Samos , en 'n dag later by Milete . Paulus het besluit om nie weer in Efese te stop nie .
44020016	Hy wou nie nog daar oorbly nie omdat hy graag op pinksterdag in Jerusalem wou wees .
44020017	Toe ons in Milete aankom , het Paulus iemand met 'n boodskap na die leiers van die gemeente in Efese gestuur en hulle gevra om hom te kom besoek . Toe hulle daar aankom , het hy vir hulle gesê :
44020018	" Vandat ek in Asië aangekom het , het ek daar by julle gebly . In nederigheid het ek alles gedoen wat die Here van my verwag het . Die Jode was baie kwaad oor alles wat ek vir die mense oor Jesus vertel het .
44020019	Hulle het die een plan na die ander uitgedink om van my ontslae te raak . Daaroor was ek baie hartseer . Al was my werk hoe swaar , het ek nogtans aangehou om die goeie nuus oor Jesus bekend te maak . Ek het nooit 'n enkele deeltjie van die evangelie uitgelaat nie .
44020020	Ek het die volle waarheid aan julle almal vertel , in die openbaar en ook in julle eie huise . Ek het ook by al die inwoners van julle stad , of hulle nou
44020021	Jode of Grieke was , gepleit dat hulle hulle tot God moet bekeer deur in ons Here Jesus te glo .
44020022	" Nou moet ek egter 'n nuwe koers inslaan .
44020023	Die Heilige Gees wil hê ek moet Jerusalem toe gaan . Ek weet nie wat alles daar op my wag nie . Al wat ek weet , is dat dit nie maklik gaan wees nie . In elke plek waar ek tot nou toe was , het die Heilige Gees my duidelik laat verstaan dat swaarkry en tronkstraf my voorland is . Tog is ek nie daaroor bekommerd nie .
44020024	My eie veiligheid is in elk geval nie belangrik nie . " Al wat saak maak , is dat ek doen wat die Here vir my sê om te doen . En dit is om die goeie nuus oor God se goedheid bekend te maak .
44020025	" Dag na dag het ek met julle oor God se nuwe wêreld gepraat . Maar nou moet ek finaal van julle afskeid neem . Ons sal mekaar nie weer sien nie . Ek troos my egter daaraan dat ek julle die volle waarheid oor God vertel het .
44020026	Daarom sê ek vandag reguit vir julle : as iemand van julle nou nog nie in God glo nie , is dit regtig nie my skuld nie .
44020027	Ek het God se hele reddingsplan aan julle meegedeel , elke stukkie daarvan . "
44020028	" Julle is die leiers in die kerk . Sorg dat julle self altyd op God se pad bly . Onthou : die Heilige Gees het julle aangestel om te sorg dat ander gelowiges ook op God se pad bly stap . Julle moet hulle help en hulle leer om te doen wat Hy vra . Julle is soos skaapwagters wat die Here se skape moet beskerm en versorg . Almal in die kerk behoort aan God . Hy het baie duur vir elkeen betaal . Jesus se bloed het elke gelowige uit die mag van die sonde en die dood losgekoop .
44020029	" Sodra ek vertrek , sal 'n klomp slegte mense na julle toe kom wat onwaarhede oor Jesus aan julle sal kom vertel . Hulle het net een doel voor oë : om gelowiges deurmekaar te maak met hulle skewe leringe .
44020030	Hulle is soos wrede wolwe wat daarop uit is om die skape te vang . Loop ook lig vir party gelowiges wat vreemde dinge oor Jesus kwytraak en die kerk probeer verlei om dinge te glo wat ek nie vir julle geleer het nie .
44020031	" Wees op die uitkyk vir al hierdie onwaarhede . Waarsku die gelowiges daarteen . Onthou : ek het drie jaar lank dag en nag onder julle gewerk en julle baie ernstig gevra om op die regte pad te bly . Daarom mag julle nie toelaat dat die ware evangelie nou deur slegte mense vervals word nie . "
44020032	" Ek plaas julle almal nou in God se hand . Hy sal vir julle sorg . Hy sal met sy goedheid elke dag by julle wees . Hy sal julle geloof in Hom sterk maak .
44020033	God sal ook sorg dat julle elkeen 'n plek kry in die nuwe wêreld wat Hy vir al sy kinders gereedmaak . " Toe ek by julle was , het ek nooit vir julle gesê om my 'n salaris te betaal nie . Ek het ook nie by julle kom geld bedel of ooit geskimp dat ek arm is nie .
44020034	Nee , ek het met my eie twee hande gewerk om aan die lewe te bly . So kon ek vir myself en ook vir al my helpers sorg .
44020035	Op dié manier wou ek vir julle wys dat julle nie net vir julleself moet lewe nie . Sien ander mense se nood en armoede raak . En help hulle . Onthou : ons Here Jesus het gesê : ' Dit is beter om te gee as om net te wil ontvang . ' "
44020036	Na hierdie woorde het Paulus op sy knieë gegaan en saam met die ouderlinge gebid .
44020037	Almal was baie hartseer . Hulle het geweet dat hulle mekaar nie weer sou sien nie . Met trane in hulle oë het hulle vir oulaas van mekaar afskeid geneem . Die ouderlinge het toe saam met
44020038	Paulus tot by sy skip gestap en hom gegroet .
44021001	Dit was bitter moeilik om van Efese se ouderlinge afskeid te neem . Nadat ons dit gedoen het , het ons tot by die eiland Kos gevaar . Daar het ons die aand oorgeslaap . Die volgende dag het ons tot in Rodos en van daar af na Patara gevaar .
44021002	Daar aangekom , het ons 'n boot gehaal wat ons tot in Fenisië geneem het .
44021003	Van daar af is ons na Siprus toe , waar ons oor Sirië tot in Tirus gevaar het . Die skip het daar anker gegooi . Terwyl ons gewag het dat die skip se vrag afgelaai word , het ons besluit om by die gelowiges in die stad te gaan oorbly .
44021004	Ons het toe sewe dae by hulle deurgebring . Terwyl ons daar in Tirus was , het die Heilige Gees 'n paar gelowiges gelei om vir Paulus te sê om nie Jerusalem toe te gaan nie .
44021005	Later , toe ons skip reg was om te vertrek , het die hele gemeente ons kom groet . Mans , vroue en kinders , almal was daar . Hulle het saam met ons tot by die hawe gestap . Dit was net buitekant die stad . Daar op die strand het ons almal eers neergekniel en saamgebid .
44021006	Toe het ons mekaar gegroet en op die skip geklim .
44021007	Ons het van Tirus af na Ptolemaïs gevaar . Daar het ons die gemeente besoek . Hulle het gereël dat ons sommer ook daar by hulle oorslaap .
44021008	Die volgende dag het ons na Sesarea vertrek , waar ons 'n ruk lank by Filippus gebly het . Hy is een van die sewe mans wat vroeër daar in die Jerusalemgemeente gehelp het om die armes te versorg .
44021009	Hy het nou in Sesarea gebly , waar hy die goeie nuus oor Jesus verkondig het . Filippus het vier dogters gehad wat nog nie getroud was nie . God het aan hulle die gawe gegee om as profete op te tree en sy wil aan ander mense bekend te maak .
44021010	Terwyl ons by Filippus gebly het , het 'n profeet uit Judea met die naam Agabus ook daar aangekom .
44021011	Daar voor almal kom vat hy Paulus se belt en maak dit om sy hande en voete vas . Toe sê hy : " Luister wat die Heilige Gees vir julle sê : ' Die man aan wie hierdie belt behoort , gaan op presies dieselfde manier in Jerusalem deur die Jode vasgebind word . Dan gaan hulle hom aan die Romeine uitlewer . ' "
44021012	Toe ons dit hoor , was ons baie omgekrap . Ons het Paulus oor en oor gesmeek om nie Jerusalem toe te gaan nie , maar hy wou nie na ons luister nie . " Hoekom probeer julle om my van my plan te laat afsien ? " het hy ons gevra .
44021013	" Netnou oorreed al julle gehuil my om nie meer Jerusalem toe te gaan nie . Kom ek sê reguit vir julle : dis glad nie vir my 'n probleem as ek in Jerusalem in die tronk beland nie . Ek gee nie eens om as hulle my doodmaak ter wille van die Here Jesus nie ! "
44021014	Toe ons besef dat ons Paulus nie kon oorreed om weg te bly uit Jerusalem nie , het ons besluit om nie verder met hom daaroor te praat nie . " Ons bid net dat God se wil in jou lewe sal geskied . Mag al sy planne met jou lewe waar word , " het ons vir hom gesê .
44021015	'n Paar dae later het ons Jerusalem toe vertrek .
44021016	'n Klompie van die gelowiges in Sesarea het saam met ons soontoe gereis . Langs die pad het ons by 'n gelowige met die naam Mnason oorgebly . Hy was al oud . Hy het ons goed ontvang omdat hy goeie vriende was met die gelowiges in Sesarea wat saam met ons gereis het .
44021017	In Jerusalem was die gelowiges van die stad bly om ons te sien .
44021018	Die volgende dag het ons en Paulus vir Jakobus gaan kuier . Toe ons by sy huis aankom , was die ander leiers van die gemeente ook daar .
44021019	Paulus het hulle almal vriendelik gegroet . Hy het dadelik begin om hulle te vertel waar hy oral was en wat hy alles gedoen het . Hy het verduidelik hoe God deur hom gewerk het onder mense wat nie aan die Joodse volk behoort nie .
44021020	Toe Jakobus en die ander mense dit hoor , het hulle die Here geprys . Toe Paulus klaar was , sê hulle : " Ons het ook goeie nuus . Hier in Jerusalem het duisende Jode ook in Jesus begin glo . Maar hulle onderhou steeds die wet van Moses . "
44021021	" Paulus , nou het ons ook 'n bietjie slegte nuus . Dit gaan oor jou . Ons moet jou waarsku . Daar word gesê dat jy oral vir die Jode vertel dat hulle nie meer na die wet van Moses hoef te luister nie . Hulle sê dat jy sê Joodse kinders hoef nie meer besny te word nie . Hulle hoef ook nie meer te leef soos ons godsdienstige wet voorskryf nie .
44021022	" Nou sit ons met 'n groot probleem . Almal in die stad sal binnekort weet jy is hier . En dan gaan hulle die lewe vir ons bitter moeilik maak . Ons eie gemeentelede gaan ons ook daarvan beskuldig dat ons vriendelik is met iemand wat 'n dwaalleer verkondig . Maar ons het 'n oplossing vir die probleem .
44021023	In ons gemeente is daar vier mans wat 'n ruk terug 'n belofte aan die Here afgelê het . Nou het die tyd aangebreek dat hulle hulle hare moet afskeer . Dis die bewys dat hulle hulle belofte teenoor God nagekom het .
44021024	Soos jy weet , moet hulle nou na die tempel toe gaan om hulle daar aan die Here te gaan toewy . Hulle moet ook 'n offer aan Hom bring , wat 'n klompie geld kos . Ons wil hê jy moet saam met hulle na die tempel toe gaan . Betaal die geld vir hulle offers . " Gaan eers na 'n priester toe in die tempel . Hy sal jou elke paar dae met 'n bietjie water besprinkel . Dit vat 'n week . Na hierdie tyd kan jy dan die offers namens daardie vier mans betaal . Dan sal almal sien dat jy nog steeds luister na die wet van Moses .
44021025	" Toe jy die vorige keer in Jerusalem was , het ons vir jou gesê dat Joodse gebruike slegs vir die Jode geld . Ons staan nog steeds daarby . Gelowiges wat nie Jode is nie , hoef glad nie hierdie voorskrif te gehoorsaam nie . Al wat hulle moet doen , is om te sorg dat hulle nie kos eet wat aan die afgode opgedra is nie . Hulle moet ook nie bloed drink of vleis eet van diere wat verwurg is nie . En laastens moet hulle nie seksuele verhoudings buite die huwelik aangaan nie . "
44021026	Die volgende dag het Paulus die vier mans saam met hom na die tempel toe gevat . Daar het hy hom saam met hulle aan die Here toegewy . Volgens Joodse voorskrif sou daardie tyd van reiniging sewe dae lank aanhou .
44021027	Toe die sewe dae amper verby was , het 'n groepie Jode uit Asië op 'n dag vir Paulus in die tempel raakgesien . Hulle was geskok en het dadelik begin skree :
44021028	" Help ! Kom help ons om hierdie man te vang ! Dit is hy wat oral sulke verskriklike dinge teen die wet en teen die tempel kwytraak . Hy het nie 'n goeie woord vir ons volk nie . Boonop het 'n klompie Grieke saam met hom hier in die binnehof van die tempel ingekom . Hy maak die tempel onrein .
44021029	Almal weet mos dat heidene nie hier mag inkom nie . " ( Terloops , hierdie Jode het vroeër vir Trofimus , een van Paulus se metgeselle uit Efese , saam met hom sien rondstap . Hulle het gedink dat Paulus hom in die tempel ingevat het . Maar Paulus het nie so iets gedoen nie . )
44021030	Hierdie woorde het die skare in rep en roer gehad . Soos een man het hulle op Paulus afgestorm en hom gevang . Die nuus dat Paulus in die tempel gevang is , het soos 'n veldbrand deur die stad versprei . 'n Groot aantal mense het na die tempel toe gehardloop . Hulle het Paulus hardhandig tot buite die tempel gesleep . Die priesters het die deure van die tempel haastig agter die woedende skare toegesluit omdat hulle bang was vir 'n bakleiery op die tempelterrein .
44021031	Terwyl die mense Paulus aangerand en hom probeer doodmaak het , is 'n boodskap na die aanvoerder van die Romeinse garnisoen gestuur . Hy het gehoor wat buite die tempel aangaan .
44021032	Die bevelvoerder het toe dadelik sy offisiere en manskappe bymekaargemaak en na die tempel gehardloop om die skare onder beheer te kry .
44021033	Toe die skare die Romeinse soldate sien aankom , het hulle opgehou om Paulus te slaan en te skop . Die bevelvoerder het die soldate beveel om hom met twee kettings vas te maak . Toe het hy probeer vasstel wie Paulus is en wat hy verkeerd gedoen het .
44021034	Die skare het egter so geraas en deurmekaar gepraat dat die aanvoerder nie kon verstaan wat aan die gang was nie .
44021035	Hy het toe vir sy soldate gesê om Paulus na die Romeinse kaserne toe te bring . Die skare was egter so gewelddadig dat die soldate Paulus moes dra . Hulle het agter die soldate aangeloop en geskree :
44021036	" Weg met hom ! "
44021037	Toe die Romeine by hulle hoofkwartier aankom , vra Paulus vir hulle aanvoerder : " Mag ek asseblief iets sê ? " " Hoe praat jy dan Grieks ? " vra die bevelvoerder hom .
44021038	" Ek dog jy is daardie Egiptenaar wat 'n ruk terug hier amok gemaak het en daarna met 4000 volgelinge die woestyn in is . "
44021039	" Nee , ek is 'n Jood , " antwoord Paulus . " Ek kom van daardie beroemde stad Tarsus in Silisië af . Mag ek asseblief die skare toespreek ? "
44021040	Die aanvoerder het geknik . Paulus het op die trap gaan staan en met sy hand vir die skare beduie om stil te bly . Almal het doodstil geword toe hy met hulle in Hebreeus begin praat .
44022001	" Vriende , luister asseblief mooi na wat ek nou vir julle wil sê . Ek wil graag ook my kant van die saak stel . "
44022002	Die mense was verbaas toe hulle agterkom dat Paulus Hebreeus praat . 'n Mens kon 'n speld hoor val . Almal het doodstil na hom geluister .
44022003	" Ek is ook 'n Jood . Ek is in Tarsus in Silisië gebore . Ek het my opleiding in die wet van Moses hier in Jerusalem ontvang . My leermeester was rabbi Gamaliël . Ek is streng volgens al die tradisies en gebruike van ons voorouers grootgemaak . Van jongs af wou ek net doen wat God van my vra . Julle verstaan mos wat ek sê . Julle wil mos ook net doen wat God van julle vra ?
44022004	" Toe ek op 'n dag te hore kom van hierdie nuwe spul mense wat in Jesus glo , was ek so kwaad dat ek hulle wreed begin vervolg het . Ek het die mans en vroue wat al hierdie dinge oor Hom geglo het , laat vang en in die tronk gestop .
44022005	Vra maar vir die hoëpriester en al die leiers van ons volk as julle my nie glo nie . Hulle weet baie goed dat ek die waarheid praat . Immers , dit is hulle wat my skriftelike toestemming gegee het om Damaskus toe te gaan om die Christene daar te vang . My plan was om hulle dan hierheen terug te bring sodat hulle hier in Jerusalem verhoor kon word . "
44022006	" Toe ek naby Damaskus kom , het 'n helder lig uit die hemel in die middel van die dag skielik op my begin skyn .
44022007	Ek het so groot geskrik dat ek op die grond neergeval het . Ek hoor toe Iemand vir my sê : ' Saul , Saul , hoekom is jy besig om My te vervolg ? '
44022008	" ' Wie is U , Here ? ' het ek dadelik gevra . ' Dit is Ek , Jesus van Nasaret ! Jy is besig om My te vervolg . '
44022009	" Die mense wat saam met my op pad na Damaskus was , het ook die lig uit die hemel gesien . Hulle het baie bang geword . Hulle kon egter nie Jesus se stem hoor nie .
44022010	" Ek vra toe benoud vir Jesus : ' Wat moet ek doen , Here ? ' Hy sê toe : ' Staan dadelik op en gaan Damaskus toe . Binnekort sal iemand daar vir jou kom sê wat jy moet doen . '
44022011	" Die skerp lig het gemaak dat ek glad nie kon sien toe ek opstaan nie . Die ander mense moes my die stad inlei .
44022012	" Daar in Damaskus het 'n godsdienstige man gebly wat alles gedoen het wat in die wet van die Here geskryf staan . Sy naam is Ananias . Al die Jode in die stad het net goeie dinge oor hom gesê .
44022013	Hy het na my toe gekom , sy arm om my geslaan en gesê : ' Saulus , my broer , jy sal van nou af weer kan sien . ' Op daardie oomblik het my oë oopgegaan . Ek kon Ananias duidelik voor my sien staan .
44022014	" Ananias het goeie nuus vir my gehad . ' Weet jy , ' het hy gesê , ' die God vir wie ons voorouers ook al gedien het , het 'n spesiale taak vir jou . Hy het jou persoonlik uitgekies sodat jy sy reddingsplan vir die wêreld kan ken . Daarom was jy so gelukkig om Jesus te sien en om te hoor hoe Hy met jou praat , want Hy is die Een vir wie God na ons toe gestuur het om ons te red .
44022015	" ' Noudat jy Hom persoonlik ontmoet het , moet jy vir almal gaan vertel wat met jou gebeur het .
44022016	Moenie langer tyd verspil nie . Staan gou op sodat jy gedoop kan word . Al jou sondes sal dan afgewas word omdat jy in die Here glo en sy Naam aanroep . ' "
44022017	" Daarna het ek na Jerusalem teruggekeer . Terwyl ek daar in die tempel besig was om te bid het die Here skielik op 'n bonatuurlike manier aan my verskyn .
44022018	Ek het Hom met my eie twee oë gesien . Hy het vir my gesê : ' Gee baie vinnig pad uit Jerusalem ! In hierdie stad sal niemand luister na wat jy oor My sê nie . '
44022019	" Ek het die Here geantwoord : ' Maar , Here , hierdie mense ken my . Hulle weet hoe ek vroeër almal wat in U glo in die tronk gegooi en in die sinagoges laat slaan het .
44022020	Ja , selfs toe Stefanus , u getuie , hier in Jerusalem vermoor is , het ek gestaan en toekyk . Ek was baie bly oor sy dood . Ek het dan selfs die klere opgepas van daardie spul wat hom onder die klippe gesteek het . '
44022021	" Terwyl ek nog besig was om vir die Here te vertel hoekom ek eintlik in Jerusalem moes aanbly , het Hy vir my gesê : ' Genoeg ! Gee nou dadelik pad ! Ek stuur jou ver weg uit Jerusalem uit . Jy moet nou na mense toe gaan wat nie aan die Joodse volk behoort nie . ' "
44022022	Tot hiertoe het die skare geduldig na Paulus geluister . Toe hulle egter hoor hoe hy sê dat die Here hom uit Jerusalem weggestuur het , het hulle hulle bloedig vererg . " Weg met hom . Hy verdien nie om te leef nie ! " het hulle begin skree . Sommige van hulle het sommer hulle klere begin uittrek omdat hulle hom onder die klippe wou steek .
44022023	Ander mense het uit verontwaardiging stof in die lug opgegooi , want hulle het gedink Paulus het lasterlike dinge teen God gesê .
44022024	Die bevelvoerder van die Romeinse garnisoen het gesien dat dinge handuit begin ruk . Daarom het hy sy soldate beveel om Paulus na die Romeinse kaserne toe terug te vat . Hy het ook vir hulle gesê om Paulus 'n ordentlike drag slae te gee . Die bevelvoerder wou hom op dié manier aan die praat kry sodat hy kon agterkom hoekom die skare hom uitgejou het .
44022025	Toe die soldate Paulus met toue begin vasmaak sodat hulle hom kon slaan , het hy vir 'n Romeinse kaptein wat daar gestaan het , gevra : " Is dit wat u nou doen wettig ? Mag u 'n Romeinse burger lyfstraf gee sonder 'n verhoor ? "
44022026	Die kaptein het dadelik na die bevelvoerder gegaan en vir hom gesê : " U moet mooi dink wat u met hierdie man doen . Weet u , hy is 'n Romeinse burger . "
44022027	Die bevelvoerder het na Paulus toe gestap en vir hom gevra : " Sê my , is jy regtig 'n Romeinse burger ? "
44022028	" Ja ! " het Paulus geantwoord . " Wel , ek is ook 'n Romeinse burger , " het die bevelvoerder gesê . " Ek het dit vir 'n groot bedrag geld gekoop . "
44022029	" Ek het myne nie gekoop nie . Ek is as 'n Romeinse burger gebore , " het Paulus geantwoord . Daarna het hulle Paulus losgemaak . Die Romeinse bevelvoerder het groot geskrik omdat hy 'n Romeinse burger sonder verhoor aangehou en hom amper lyfstraf gegee het .
44022030	Die volgende dag het die Romeinse bevelvoerder die hele Joodse Raad bymekaargeroep . Hy wou vasstel waarom die Jode so kwaad vir Paulus was . Daarom het hy Paulus uit die tronk laat haal en hom na die Joodse Raad gevat .
44024001	Vyf dae later het die hoëpriester Ananias saam met 'n paar Joodse godsdienstige leiers en 'n advokaat met die naam Tertullus in Sesarea aangekom .
44024002	Hulle het Paulus by die goewerneur kom aankla . Paulus is voor die regbank van Feliks gebring . Tertullus het dadelik begin om die Joodse owerhede se saak teen Paulus te stel : " Hooggeagte Feliks , " het hy gesê ,
44024003	" dis net aan u goeie regering te danke dat ons nou soveel vrede beleef . U hervormings het groot voorspoed vir ons volk gebring . Oral praat ons mense daaroor met groot dankbaarheid teenoor u .
44024004	Ek wil egter nie u tyd mors nie . Daarom versoek ek u om op u kenmerkend vriendelike manier 'n paar oomblikke na my te luister .
44024005	" Hierdie man wat voor u staan , is 'n baie groot gevaar vir ons almal . Hy versteur die rus en vrede onder die Jode oor die hele wêreld . Hy is een van die voorbokke in daardie sekte van die Nasareners .
44024006	Nou die dag het hy selfs probeer om ons tempel te verontreinig . Maar gelukkig het ons hom net betyds gevang .
44024008	As u hom nou self ondervra , sal u agterkom dat al hierdie dinge waarvan ons hom aankla , die reine waarheid is . "
44024009	" Ja , ja , dit is waar , " het al die ander Joodse afgevaardigdes opgewonde uitgeroep .
44024010	Die goewerneur het met sy hand vir Paulus beduie dat dit nou sy beurt was om te praat . Paulus het toe gesê : " Ek weet dat u reeds baie jare oor ons regeer . Daarom is ek baie bly dat ek my saak voor u kan stel .
44024011	Ek het skaars twaalf dae gelede in Jerusalem aangekom . Ek wou God daar gaan aanbid .
44024012	Dis al . Niemand kan my daarvan beskuldig dat ek met een enkele persoon in die tempel gestry of dat ek 'n opstand onder die mense veroorsaak het nie . Ek het ook nie in een van die sinagoges of iewers op straat amok gaan maak nie .
44024013	Ek sê weer : nie een van die beskuldigings wat hierdie mense teen my ingebring het , kan bewys word nie .
44024014	" My aanklaers is wel reg op een punt : dat ek 'n lid is van daardie beweging van Christus wat hulle 'n sekte noem . Maar ek moet dadelik bysê dat ek nog steeds dieselfde God dien as wat my voorouers gedien het . Ek glo alles wat in ons Heilige Skrif staan . " En ek glo ook , net soos my voorouers ,
44024015	dat God eendag al die dooies sal laat opstaan , goed en sleg . " Daarom luister ek na wat God sê .
44024016	Ek probeer ook nie om ander mense aanstoot te gee deur wat ek sê en doen nie .
44024017	" Ek was 'n hele paar jaar in die buiteland , ver van my mense af . In hierdie tyd het ek 'n groot geldelike bydrae vir hulle ingesamel .
44024018	Toe ek daarmee klaar was , het ek teruggekom om dit aan hulle te oorhandig . Ek wou ook in die tempel 'n offer aan God bring . Daarom het ek my eers weer in die tempel laat reinig sodat ek na my verblyf in die buiteland weer rein genoeg kon wees om 'n offer te bring . Ek het dit alles sonder 'n groot bohaai gedoen . Toe ek klaar was daarmee het 'n paar Jode uit Asië my in die tempel raakgeloop . Dit is hulle wat toe 'n groot lawaai opgeskop het . Eintlik moes hulle ook hier gewees het om my voor u aan te kla .
44024019	Daarom moet u maar hierdie mense wat my vandag aankla , vra watter misdaad ek dan gepleeg het .
44024020	Hulle moet verduidelik waarom ek hier voor u teregstaan . Want ek self het nie 'n idee wat ek verkeerd gedoen het nie . Al wat hulle teen my het , is daardie een sinnetjie wat ek uitgeskree het toe ek nou die dag voor hulle Raad verskyn het .
44024021	Ek het vir hulle gesê : ' Ek staan voor julle omdat ek in die opstanding van die dooies glo . ' "
44024022	Nadat Feliks na Paulus se verdediging geluister het , het hy besluit om die saak uit te stel . Hy het meer van die Christendom af geweet as wat hy wou voorgee . Maar hy het vir tyd gespeel omdat hy nie die Jode se goedgesindheid wou verloor nie . Daarom het hy vir hulle gesê : " Wanneer Lisias , die Romeinse bevelvoerder in Jerusalem , hier opdaag en ek ook na sy kant van die saak geluister het , sal ek 'n uitspraak in hierdie saak lewer . "
44024023	Daarna het Feliks een van sy kapteins beveel om Paulus weer te laat opsluit . Hy het Paulus nou egter heelwat meer vryhede toegelaat en sy vriende kon hom besoek .
44024024	'n Paar dae later het Feliks en sy Joodse vrou , Drusilla , vir Paulus laat haal . Hulle wou hoor wat hy alles oor sy geloof in Jesus Christus te sê gehad het .
44024025	Paulus het die geleentheid gebruik om met hulle te praat oor die volgende belangrike sake : hoe om jou saak met God reg te maak ; hoe om sondige begeertes onder beheer te kry , en wat alles gaan gebeur op die laaste dag wanneer God terugkom om te oordeel . Sy woorde het Feliks en Drusilla baie benoud gemaak . Daarom het Feliks hom gou na sy sel toe teruggestuur met die woorde : " Dit is vir eers genoeg . Later , as ek tyd het , sal ek jou weer laat haal . Dan kan ons verder gesels . "
44024026	Feliks het in die stilligheid gehoop dat Paulus hom omkoopgeld sou aanbied om hom vry te laat . Daarom het hy Paulus daarna gereeld laat haal om met hom te kom praat . So het twee jaar verbygegaan .
44024027	Feliks is toe deur Porcius Festus as die nuwe Romeinse goewerneur opgevolg . As 'n laaste guns aan die Jode het Feliks egter vir Paulus in gevangenskap in Sesarea agtergelaat .
44025001	Drie dae na sy aankoms in Sesarea is Festus na Jerusalem toe . Die hoëpriester en al die godsdienstige leiers van die Jode het hierdie kans aangegryp .
44025002	Hulle het dadelik vir Festus van Paulus vertel en allerhande beskuldigings teen hom gemaak . Hulle het ook vir Festus gevra of hy hulle nie 'n guns wou bewys deur
44025003	Paulus Jerusalem toe te stuur om deur hulle verhoor te word nie . Hulle wou egter vir Paulus langs die pad voorlê en doodmaak .
44025004	Festus het egter geweier . " Die man word in Sesarea aangehou . En so sal dit bly , " het hy geantwoord . Hy het wel vir hulle gesê dat hy self binne 'n paar dae na Sesarea sou terugkeer .
44025005	" Julle kan , as julle wil , julle bekwaamste regsgeleerdes saam met my stuur , " het Festus gesê . " Hulle kan die man dan kom aankla as hy iets verkeerds gedoen het . "
44025006	Sowat agt of nege dae later het Festus na Sesarea teruggekeer . Die dag na sy aankoms het hy sy plek in die regsaal ingeneem en beveel dat Paulus voor hom moes verskyn . Soos een man het die Jode wat uit Jerusalem gekom het vorentoe gehardloop en om Paulus kom staan .
44025007	Hulle het dadelik met allerhande beskuldigings teen hom losgetrek . Natuurlik kon hulle niks daarvan bewys nie .
44025008	Paulus se verdediging was kort en kragtig : " Ek het niks verkeerds gedoen teen die wet van die Jode , of teen die tempel , of teen die keiser nie . "
44025009	Festus wou egter in die Jode se goeie boekies bly . Daarom het hy vir Paulus gevra : " Sien jy kans om Jerusalem toe te gaan sodat ek jou daar kan verhoor ? "
44025010	" Ek staan op hierdie oomblik tereg voor die regbank van die Romeinse keiser , " het Paulus geantwoord . " Dit is my reg as 'n Romeinse burger . Ek het nie 'n saak met die Jode nie .
44025011	Ek het niks verkeerds teen hulle gedoen nie . U weet dit baie goed . As ek 'n oortreding begaan het wat die doodstraf verdien , is ek bereid om my straf te dra . Dan kan u my sommer hier en nou teregstel . Maar as die Jode se beskuldigings teen my nie bewys kan word nie , het niemand die reg om my aan hulle uit te lewer om hulle 'n guns te probeer bewys nie . Nou beroep ek my op my reg om deur die keiser self verhoor te word . "
44025012	Festus het 'n paar oomblikke met sy raadgewers oor Paulus se woorde beraadslaag . Toe het hy kort en kragtig sy uitspraak gegee : " Op die keiser het jy jou beroep . Na die keiser toe sal jy gaan ! "
44025013	'n Rukkie later het koning Agrippa en sy suster Bernice Sesarea besoek om Festus amptelik te kom verwelkom .
44025014	Na 'n paar dae het Festus vir Agrippa van die saak teen Paulus vertel . " My voorganger , Feliks , het 'n gevangene hier in die tronk agtergelaat , " het hy gesê .
44025015	" Toe ek in Jerusalem was , het die godsdienstige leiers van die Jode hierdie man van baie dinge beskuldig en gevra dat ek hom skuldig moes bevind .
44025016	Ek het hulle geantwoord dat dit nie die manier is waarop ons Romeine te werk gaan nie . Ons lewer mense nie aan ander uit om hulle 'n guns te bewys nie . Ons maak eers seker dat die aangeklaagde 'n behoorlike kans gehad het om hom voor sy aanklaers te verdedig .
44025017	" Toe die Jode later Sesarea toe kom , het ek dadelik aan hierdie saak aandag gegee . Die volgende dag nog het ek beveel dat die man oor wie dit alles gaan voor my gebring moes word .
44025018	Toe hy inkom , het sy aanklaers met hulle aanklagte teen hom losgetrek . Ek was verbaas om te hoor dat hy nie van 'n misdaad beskuldig is nie .
44025019	Dit het toe oor 'n klomp godsdienstige verskille tussen hulle en hom gegaan , en oor 'n dooie man — sy naam is Jesus . Paulus beweer dat hy nog leef .
44025020	" Omdat ek nie mooi geweet het wat om te doen nie , het ek die gevangene gevra of hy Jerusalem toe wou gaan om daar verhoor te word . Maar hy het geweier .
44025021	Hy het hom toe beroep op sy reg om deur die keiser verhoor te word . Daarom het ek beveel dat hy in die tronk moet bly totdat ek hom na die keiser toe kan stuur . "
44025022	Agrippa sê toe vir Festus : " Ek sou hom baie graag wou ontmoet . " Festus sê toe : " Ek reël dat u hom sommer môre nog te sien kry . "
44025023	Die volgende dag het Agrippa en Bernice met prag en praal in die amptelike saal ingekom waar hulle Paulus te woord sou staan . Almal wat iets of iemand in Sesarea was , van hooggeplaaste militêre offisiere tot by vooraanstaande sakemense , het ook opgedaag vir die geleentheid . Festus het die teken aan sy soldate gegee om Paulus te laat inkom .
44025024	" Koning Agrippa en ander geëerde gaste , " het Festus gesê , " hier is die man oor wie dit alles gaan . 'n Groot aantal Jode het my eers daar in Jerusalem , en later ook hier , gevra om hom dood te maak . Hulle voel baie sterk daaroor dat hy nie verdien om langer te leef nie .
44025025	Ek het sy saak ondersoek en vasgestel dat hy niks gedoen het wat die doodstraf regverdig nie . Aangesien hy hom op die keiser beroep het , het ek besluit om hom Rome toe te stuur .
44025026	Maar ek weet nie wat ek aan my heer , die keiser , oor hierdie man moet skryf nie , want hy het niks verkeerds gedoen nie .
44025027	" Daarom laat ek hom nou voor u almal verskyn . En veral ook voor u , koning Agrippa . U moet my help om die een of ander klag teen hom te formuleer . Dit sal darem nie goed lyk as ons 'n gevangene die hele ent pad Rome toe stuur sonder 'n behoorlike aanklag teen hom nie . "
44026001	Agrippa het toe vir Paulus gesê : " Stel nou jou kant van die saak . "
44026002	Paulus het met 'n handgebaar gewys dat hy gereed was om te praat . Toe sê hy : " Geagte koning Agrippa , ek is baie bly dat ek juis voor u mag antwoord op die aanklagte wat die Jode teen my ingebring het .
44026003	U ken immers al die Joodse tradisies . En natuurlik weet u ook van al ons godsdienstige verskille .
44026004	" Van my kinderdae af het ek tussen my eie mense in Jerusalem gebly . Hulle almal ken my .
44026005	As een van hulle die moed sou gehad het om vandag hier op te staan , sou hulle vir u kon sê dat ek 'n lid was van die Fariseërs , die strengste godsdienstige groep binne ons godsdiens .
44026006	Die ironie van dit alles is dat ek nou aangekla word omdat ek al die beloftes wat God aan ons voorouers gemaak het met my hele lewe glo .
44026007	Ek glo dieselfde dinge as dié waaraan al die Israeliete nog die hele tyd vasgehou het . Hulle het ook geglo dat God sal doen wat Hy belowe het .
44026008	" Geagte koning Agrippa , ek kan nie begryp hoekom ek nou deur die Jode aangekla word omdat ek God se Woord glo nie . Ek glo met my hele lewe dat God in staat is om die dooies weer lewendig te maak . Waarom is dit dan vir julle Jode so moeilik om te glo dat God dooies lewendig kan maak ? En u , koning Agrippa , dink u ook dis onmoontlik ?
44026009	" In elk geval , vroeër , toe ek nog 'n vyand van Jesus van Nasaret was , het ek my bes gedoen om almal uit te roei wat in Hom geglo het .
44026010	Ons godsdienstige leiers het toegelaat dat ek Jerusalem se tronke vol maak met hierdie mense . Ek het nie gehuiwer om ja te sê wanneer een van hulle doodgemaak moes word nie .
44026011	Ek het hulle selfs in die Joodse aanbiddingsplekke gaan uitsnuffel en hulle gedwing om hulle geloof te laat vaar . Later het ek ook begin om hulle in stede ver buite Jerusalem te vervolg . "
44026012	" Ek was juis op 'n dag op pad na Damaskus met toestemmingsbriewe om Christene daar te gaan vang , toe 'n skerp lig in die middel van die dag skielik op my en my reisgenote begin skyn .
44026013	Geagte koning , hierdie lig uit die hemel was baie skerper as die son .
44026014	Ons almal het so groot geskrik dat ons op die grond neergeval het . Ek het 'n stem gehoor wat in Hebreeus vir my sê : ' Saul , Saul , hoekom is jy besig om My te vervolg ? Jy kan nie so aanhou nie . Hou op om jou teen My te verset . '
44026015	" ' Wie is U , Here ? ' het ek gevra . " Die Here het geantwoord : ' Ek is Jesus . Jy is besig om My te vervolg .
44026016	Maar staan nou dadelik op , want Ek het 'n baie spesiale taak vir jou . Ek het aan jou verskyn sodat jy van nou af my dienskneg kan wees .
44026017	" ' Jy moet vir ander mense gaan vertel wat jy vandag gesien het . Jy moet ook gaan praat oor dit wat Ek nog vir jou sal sê wanneer Ek later weer aan jou verskyn . Ek het jou vrygemaak .
44026018	" ' Nou moet jy teruggaan na jou volk en na ander mense buite Israel en hulle oë ook gaan oopmaak . Jy moet vir elkeen wat nog in die donker leef , gaan vertel van die lig . Ruk hulle uit die kloue van Satan sodat hulle God se goedheid kan ken . Sê vir hulle om in My te glo . " ' Dan word al hulle sondes vergewe . Dan word hulle ook deel van die mense wat aan My behoort . Gaan sê dit alles vir hulle . ' "
44026019	" Geagte koning Agrippa , niemand kan aan so 'n visioen ongehoorsaam wees nie .
44026020	Ek het vir die mense in Damaskus gaan vertel om tot bekering te kom . Ek het vir hulle gesê om hulle lewe aan God te gee en om so te leef dat almal kan sien dat hulle in Hom glo . Daarna het ek presies dieselfde vir die mense in Jerusalem en in Judea gaan sê . Ek het ook na mense gegaan wat nie tot die Joodse volk behoort nie en vir hulle van Jesus vertel .
44026021	" As gevolg van my prediking oor die hele wêreld was die Jode in Jerusalem later baie kwaad vir my . Toe ek op 'n keer in die tempel kom , het hulle my gevang en my amper doodgemaak .
44026022	Maar God was by my . Tot vandag toe het Hy my opgepas . Daarom kon ek aan almal wat ek raakgeloop het , klein en groot , sy wil bekendmaak . Nie 'n enkele woord wat ek ooit gesê het , is in stryd met wat die profete en Moses gesê het nie .
44026023	Hulle het lankal gesê dat die Messias moet kom ly . Hulle het ook gesê dat Hy uit die dood sou opstaan . Weet u , Jesus is die heel belangrikste Persoon wat nog ooit uit die dood opgestaan het . Daarom bring Hy redding vir alle mense op aarde . Hy is die lig vir almal wat in die donker leef , vir Jode en nie-Jode . "
44026024	Paulus se woorde het Festus baie omgekrap . Toe hy dit nie meer kon uithou nie , het hy skielik geskree : " Jy is mal , Paulus ! Jou groot geleerdheid is besig om jou van jou kop af te dryf . "
44026025	" Met alle respek , geagte Festus , " het Paulus geantwoord , " ek is glad nie mal nie . Dit wat ek sê , is die reine waarheid .
44026026	Enige mens wat mooi luister na wat ek sê , kan dit verstaan . Vra maar vir koning Agrippa . Hy weet ook van al die dinge waaroor ek praat . En hy begryp dit ook . Niks van hierdie dinge het op die een of ander verlate plekkie afgespeel nie . "
44026027	Paulus vra toe vinnig vir Agrippa : " En wat van u , koning Agrippa , glo u wat die profete sê ? Wag , u hoef nie eens te antwoord nie . Ek weet dat u glo . "
44026028	" As jy so aanhou , maak jy my sommer netnou 'n Christen , " het Agrippa geantwoord .
44026029	" Ek bid dat u en al die ander mense wat vandag na my luister Christene sal word , " sê Paulus toe . " Of dit nou dadelik gebeur of eers 'n rukkie later , my gebed is dat u net soos ek sal begin glo . O ja , natuurlik bid ek dat u sal glo sonder al die boeie wat ek vandag aanhet . "
44026030	Na hierdie woorde het die koning en die Romeinse goewerneur , saam met Bernice en al die hooggeplaastes , opgestaan en die saal verlaat .
44026031	Terwyl hulle uitstap , het hulle vir mekaar gesê : " Hierdie man het niks verkeerds gedoen nie . Hy verdien nie die dood nie . Hy hoort nie eens in 'n tronk nie . "
44026032	Agrippa het daarom vir Festus gesê : " Hierdie man kon vrygelaat gewees het as hy hom nie beroep het op sy reg om voor die keiser te verskyn nie . "
44027001	Nadat die reëlings klaar was vir die seereis na Italië waar Paulus voor die keiser moes gaan verskyn , is hy en 'n groep ander gevangenes in die sorg van 'n Romeinse kaptein genaamd Julius geplaas . Hy was 'n offisier in die keiserlike regiment . Ek , Lukas , en Aristargos , 'n gelowige uit Tessalonika in die Romeinse provinsie Masedonië , het Paulus vergesel .
44027002	Ons het met 'n skip uit Adramittium gereis wat op pad was na 'n paar hawens in Asië .
44027003	Die volgende dag het ons skip in Sidon aangekom . Julius , die Romeinse bevelvoerder , het Paulus toegelaat om gou 'n paar vriende daar te besoek .
44027004	Van Sidon af het ons noordwaarts gereis . Ons het aan die onderkant van die eiland Siprus verbygevaar waar ons beskut was teen die sterk wind .
44027005	Van daar af het ons al langs die kus van Silisië en Pamfilië af tot by Mira in Lisië gevaar .
44027006	In Mira het ons op 'n ander skip geklim wat op pad was Italië toe . As gevolg van stormweer op die see het ons van daar af baie stadig gevaar .
44027007	Uiteindelik het ons met 'n groot gesukkel tot regoor Knidus gekom . As gevolg van die sterk stormwind moes ons van roete verander . Ons het aan die beskutte kant van die eiland Kreta by Salmone verbygevaar .
44027008	Toe ons uiteindelik daar verby is , het ons by 'n plek met die naam Mooi Hawens aangekom . Dit is naby die stad Lasea .
44027009	As gevolg van die sterk stormwinde op die see het ons baie tyd verloor . Boonop was die winter net om die draai . Die vastyd wat net voor die Joodse Versoendag plaasgevind en wat altyd in die herfs geval het , was ook al verby . Van dan af was dit baie gevaarlik om op die see te vaar .
44027010	Op 'n dag het Paulus almal op die skip gewaarsku : " Manne , daar wag 'n groot ramp op ons . Ek sien dat ons skip met vrag en al sal vergaan . Heelwat mense sal ook in die ramp omkom . "
44027011	Die Romeinse offisier het toe vir die kaptein van die skip en vir die eienaar gaan vra wat om te doen . Hulle het vir hom gesê dat Mooi Hawens se hawe nie die regte plek was om tydens die winter oor te bly nie . Die offisier het hulle raad aanvaar en saam met die res van die bemanning besluit om verder te vaar .
44027012	Hulle wou so gou moontlik by Feniks uitkom . Hierdie hawe , wat na die suidweste en na die noordweste met die see verbind is , was volgens hulle 'n meer geskikte plek om te oorwinter .
44027013	Die volgende dag het 'n ligte suidewind begin waai . Dadelik is die skip se anker gelig , omdat die bemanning gedink het dat die weer nou reg was om veilig tot in Feniks te vaar . Ons was egter skaars by Kreta verby of ons loop ons in daardie gevreesde noordoostewind vas waarvoor al die seevaarders so bang is .
44027014	Hierdie stormwind , wat die Eurakilon genoem word , het ons skip soos 'n stukkie papier meegesleur .
44027015	Ons kon dit glad nie op koers hou nie .
44027016	Toe ons later naby die eiland Kauda kom , het ons na 'n groot gesukkel ons reddingsbootjie , wat agter die skip met 'n tou vasgemaak was , aan boord gekry . Daarna het die matrose toue onder om die skip vasgemaak . Dit het die skip se romp versterk teen die storm .
44027017	Omdat hulle bang was dat die skip hom op die sandbanke te pletter sou loop , het hulle die dryfankers ook laat sak . Ons het begin wegdryf van die gevaarlike kuslyn af . Die storm het ons skip heen en weer op die see geslinger .
44027018	Die volgende dag is die vrag in die see gegooi om die skip ligter te maak .
44027019	En die dag daarna moes almal aan boord hand bysit om die skip se toerusting ook in die see te gooi .
44027020	Dae lank kon ons glad nie die son of die sterre sien nie . Omdat die storm net nie wou bedaar nie , het ons later alle hoop laat vaar dat ons gered sou word .
44027021	Paulus het nou vir ons almal gesê : " Julle moes vroeër na my geluister het toe ek julle daar in Kreta gewaarsku het om nie verder te vaar nie . Dan sou julle hierdie ramp vrygespring het . Maar dit help nie om mekaar nou hieroor te verwyt nie .
44027022	Julle moenie moed opgee nie . Ek verseker julle : niemand aan boord sal iets oorkom nie . Net die skip sal vergaan .
44027023	" Gisteraand het 'n engel van die God wat ek dien aan my verskyn en gesê :
44027024	' Moenie bang wees nie , Paulus . Jy moet nog voor die keiser verskyn . Daarom sal God sorg dat jy lewend daar aankom . God het ook besluit om die lewe van almal saam met jou op die skip te spaar . '
44027025	" Hou daarom moed , vriende . Ek glo dat alles presies net so sal gebeur soos God gesê het .
44027026	" Ons gaan binnekort op 'n eiland strand . "
44027027	Teen middernag op die veertiende dag dat ons deur die storm op die see rondgeslinger is , het die matrose agtergekom dat ons naby land kom . Hulle het twee keer kort na mekaar met 'n dieplood die water se diepte gemeet .
44027028	Met die eerste meting was die water 30 meter diep . Met die tweede was dit 27 meter diep .
44027029	Omdat hulle bang was dat die skip op die rotse sou loop , het hulle gou vier ankers aan die agterkant van die skip uitgegooi . Toe het almal begin wag op die dagbreek .
44027030	'n Paar matrose het besluit om stilletjies met die reddingsbootjie weg te kom . Hulle het die bootjie in die water laat sak en voorgegee dat hulle nog ankers in die water wou gaan uitsit .
44027031	Paulus het dadelik agtergekom waarmee hulle besig was en vir die Romeinse offisier en sy soldate gesê : " As hierdie mense nie aan boord bly nie , gaan ons dit nie oorleef nie . " Dié keer het die Romeinse offisier na Paulus geluister .
44027032	Hy het dadelik sy soldate beveel om al die toue wat die reddingsbootjie aan die skip vasgehou het , af te kap . Die bootjie het weggedryf .
44027033	Toe dit dag begin word , het Paulus almal aangemoedig om te eet . " Dit is nou die veertiende dag dat ons sonder kos klaarkom , " het hy gesê .
44027034	" Maar nou moet julle almal iets eet . Ons het krag nodig vir die laaste entjie land toe wat nog vir ons voorlê . " Moenie bekommerd wees nie . Nie een van julle sal iets oorkom nie . Daar sal nie eens 'n haartjie uit julle kop val nie . "
44027035	Daarna het Paulus self 'n stuk brood geneem . Nadat hy God voor almal gedank het , het hy begin eet .
44027036	Vol moed het almal sy voorbeeld gevolg en ook begin eet .
44027037	Nadat al 276 mense op die skip geëet het ,
44027038	het hulle die skip ligter gemaak deur die vrag koring in die see te gooi .
44027039	Teen dagbreek het almal gekyk of hulle die land kon herken , maar dit het nie bekend gelyk nie . Hulle het egter 'n baai met 'n strand opgemerk en besluit om die skip daar te laat strand .
44027040	Dadelik het hulle die skip se ankertoue afgekap en die toue losgemaak wat die skip se roer vasgehou het . Hulle het ook die voorseil gehys sodat hulle land toe kon vaar .
44027041	'n Ent van die strand af het die skip egter op 'n sandbank geloop . Dit het viervoet in die golwe vasgesteek . Terwyl die skip daar vasgesit het , het groot golwe die agterstewe stukkend geslaan .
44027042	Die Romeinse soldate het besluit om al die gevangenes dood te maak sodat nie een van hulle kon ontsnap nie . Die bevelvoerder het hulle egter gekeer omdat hy graag Paulus se lewe wou spaar .
44027043	Hy het gesê dat diegene aan boord wat kon swem , eerste in die see moes spring en land toe moes swem .
44027044	Dié wat nie kon swem nie , moes 'n stuk hout gryp en daarmee land toe dryf . Op dié manier het almal die land veilig bereik .
44028001	Toe ons almal die veiligheid van die strand bereik het , het ons agtergekom dat ons op die eiland Malta was .
44028002	Die mense wat daar gebly het , het ons met oop arms ontvang . Hulle het dadelik 'n groot vuur aangesteek omdat hulle gesien het dat ons baie koud kry . Boonop was ons almal papnat omdat dit intussen ook begin reën het .
44028003	Almal het hout vir die groot vuur bymekaargemaak . Paulus het ook hand bygesit . Toe hy 'n bondel hout op die vuur kom neersit , het 'n giftige slang skielik tussen die hout uitgekom en hom aan sy hand gepik .
44028004	Die inwoners van die eiland het die slang aan Paulus se hand sien hang en vir mekaar gesê : " Hierdie man is sekerlik 'n moordenaar . Hy was net gelukkig om lewendig uit die storm op die see te kom . Maar nou het die gode hom uiteindelik ingehaal . Nou betaal hulle hom terug vir sy misdaad . "
44028005	Paulus het die gedierte afgeskud en dit in die vuur laat val . Hy het niks oorgekom nie . Almal het verwag dat hy enige oomblik sou begin opswel van die slangbyt en doodgaan .
44028006	Maar hy was springlewendig . Na 'n ruk het die mense van mening verander en vir mekaar gesê dat hy die een of ander god moet wees .
44028007	Die hoofman van die eiland het 'n stuk grond daar naby besit . Sy naam was Publius . Hy het ons na sy huis genooi . Daar het ons die volgende drie dae as sy gaste deurgebring . Publius se pa was baie siek . Hy het 'n hoë koors gehad en 'n maagkwaal . Paulus het na sy kamer toe gegaan .
44028008	Daar het hy sy hande op hom geplaas en vir hom gebid . Die man het dadelik gesond geword . Die nuus van die genesing het soos 'n veldbrand oor die eiland versprei .
44028009	Kort voor lank het almal hulle siekes na Paulus toe gebring . Hy het hulle almal gesond gemaak .
44028010	Aan die einde van ons verblyf op Malta het die mense ons 'n koninklike afskeid gegee . Hulle het ons oorlaai met geskenke en met al die nodige voorrade vir ons reis .
44028011	Na drie maande op Malta het ons Italië toe vertrek aan boord van 'n skip uit Aleksandrië , wat daar oorwinter het . Die skip se naam was die Dioskuri .
44028012	Ons het tot in Sirakuse gevaar en drie dae daar oorgebly .
44028013	Van daar af het ons tot in Regium gevaar . Twee dae later het ons met behulp van 'n sterk suidewind in die hawe van Puteoli aangekom .
44028014	Daar het ons 'n groep Christene raakgeloop wat ons genooi het om by hulle oor te bly . Nadat ons sewe dae by hulle deurgebring het , is ons Rome toe .
44028015	Die gelowiges in Rome het gehoor dat ons op pad was . Sommige van hulle het ons langs die pad kom ontmoet . Een groep het ons reeds by die Appiusmark ingewag , en 'n ander groep by die Drie Herberge . Paulus was so bly dat hy daar voor almal vir God dankie gesê het . Nou het hy moed gehad vir dit wat voorlê .
44028016	In Rome is Paulus toegelaat om op sy eie in 'n huis te bly . 'n Romeinse soldaat het hom daar opgepas .
44028017	Drie dae na sy aankoms het Paulus al die Joodse leiers van die stad na sy huis genooi . Toe hulle almal in die huis bymekaar was , het hy vir hulle gesê : " Vriende , ek het niks verkeerds gedoen teen ons volk of teen ons godsdienstige tradisies nie . Tog is ek in Jerusalem gevang en aan die Romeine uitgelewer . Die Romeinse owerhede het die aanklagte teen my behoorlik ondersoek .
44028018	Hulle het toe vasgestel dat ek niks gedoen het wat die doodstraf verdien nie .
44028019	Hulle wou my toe loslaat . Party Jode het egter so sterk daarteen beswaar gemaak dat ek verplig was om my op die keiser te beroep . Maar moenie bekommerd wees nie .
44028020	Ek is nie van plan om my volk by die keiser in die moeilikheid te bring nie . Daarom het ek julle vandag hierheen laat kom . Ek wil hê julle moet weet dat ek steeds 'n lojale lid van my volk is . Ek is egter 'n gevangene omdat ek glo in Hom op wie se koms ons voorouers al die jare gewag het . "
44028021	Die Jode het daarop vir Paulus gesê : " Niemand uit Judea het ons laat weet dat jy Rome toe kom nie . Hier het ook niemand opgedaag wat iets slegs oor jou vertel het nie .
44028022	Ons sou egter graag wou hoor wat jy te sê het oor daardie nuwe sekte wat in Jesus glo . Die mense hier sê allerhande lelike dinge oor hulle . "
44028023	Hulle het besluit om 'n paar dae later weer bymekaar te kom . Op dié dag het 'n groot groep Jode in die gastekamer in Paulus se huis bymekaargekom . Daar het Paulus van vroegoggend tot laataand met hulle oor God se koninkryk gepraat . Hy het hulle probeer oorreed om in Jesus te glo . Hy het ook vir hulle gewys dat Moses en die profete reeds oor Jesus Christus geskryf het .
44028024	Party van die Jode is deur Paulus se woorde oortuig , maar ander het geweier om te glo wat hy sê .
44028025	Hierdie besoekers het onder mekaar aan die stry geraak . Toe hulle begin huis toe gaan , het Paulus die laaste woord gehad : " Die Heilige Gees was heeltemal reg toe Hy deur die profeet Jesaja vir ons voorouers gesê het :
44028026	' Gaan na my volk toe en sê vir hulle : Al hoor julle met julle ore , verstaan julle net mooi niks nie . Al kyk julle met julle oë , is julle eintlik blind .
44028027	Hierdie mense se harte is kliphard . Hulle ore is doof . Hulle oë is heeltemal toe . Daarom kan hulle niks sien of hoor nie . Hulle verstaan nie wat Ek besig is om te doen nie ; daarom kom hulle nie terug na My toe sodat Ek hulle gesond kan maak nie . '
44028028	" Julle het julle kans verspeel , " het Paulus bygevoeg . " Ek sê vir julle dat God se reddingsboodskap van nou af aan mense verkondig gaan word wat nie aan die Joodse volk behoort nie . Hulle sal wel na God luister ! "
44028030	Daarna het Paulus twee jaar lank in sy gehuurde huis in Rome gebly . Hy het almal wat hom kom besoek het met oop arms ontvang . Paulus het met al sy gaste oor God se nuwe wêreld gepraat .
44028031	Hy het gesê dat Jesus die Messias , die Gestuurde van God is . Hy regeer nou as Here oor alles en almal . Niemand het Paulus verbied om oor Jesus te praat nie .
45001001	Van Paulus . Ek dien Christus Jesus . Hy het my aangestel as apostel . Dit is my taak om God se goeie nuus oral bekend te maak .
45001002	Hierdie goeie nuus is al lankal deur God se boodskappers in die Bybel neergeskryf .
45001003	Dit handel oor God se Seun , Jesus Christus . Hy is ons Here . Hy kom uit die nageslag van Dawid .
45001004	Toe Jesus na sy kruisiging uit die dood opgestaan het , het die Heilige Gees aan Hom die heel belangrikste posisie in die hemel gegee . Hy is daar in die hemel triomfantlik as die Seun van God aangewys . Daarom besit Hy nou al die mag in die hemel en op die aarde .
45001005	Jesus was baie goed vir my . Hy het my aangestel as sy apostel . Ek moet vir mense uit alle volke van Hom vertel . Ek sê vir hulle om in Hom te glo en om te doen wat Hy sê .
45001006	Julle tel onder die gelukkiges wat hierdie goeie nuus glo . Christus het julle ook geroep om in Hom te glo .
45001007	Ek skryf hierdie brief aan julle almal in Rome . God het julle baie lief . Hy het julle eenkant gesit vir Homself sodat julle Hom voltyds kan dien . Die goedheid en vrede van God , ons Vader , en die Here Jesus Christus is by julle .
45001008	Ek kan nie anders as om deur Jesus Christus vir my God dankie te sê dat mense oor die hele wêreld van julle geloof praat nie .
45001009	En God , wat ek met my hele lewe dien omdat ek die goeie nuus oor sy Seun bekendmaak , weet dat julle nooit uit my gedagtes is nie .
45001010	Elke keer as ek bid , vra ek Hom of Hy tog nie 'n plan kan maak sodat ek binnekort na julle toe kan kom nie .
45001011	Ek wil julle baie graag persoonlik ontmoet . Ek het die wonderlikste geestelike geskenke uit God se hand ontvang waarin ek julle wil laat deel . Dit sal julle geloof sterker maak .
45001012	Ek wil graag ook iets van julle ontvang : julle groot geloof kan my aanspoor om nog harder vir die Here te werk . So kan ons mekaar help om die Here nog beter te dien .
45001013	Weet julle hoeveel keer ek al probeer het om na julle toe te kom ? Tot nou toe het daar elke keer iets voorgeval . Maar hou moed , ek is op pad . Ek beplan om ook daar in Rome vir julle en vir ander mense van Christus te vertel . Op hierdie manier sal daar ook by julle 'n ryk oes vir die Here ingesamel word .
45001014	Dit is my plig om aan alle mense op aarde , Jode en nie-Jode , geleerdes en ongeletterdes , die goeie nuus oor Jesus Christus bekend te maak .
45001015	Daarom wil ek bitter graag na julle toe kom . Ook daar in Rome moet ek die goeie nuus laat weerklink .
45001016	Ek is glad nie skaam om die goeie nuus oor Jesus Christus bekend te maak nie . God se groot krag is aan die werk op elke plek waar hierdie boodskap verkondig word . Hy red elkeen wat dit glo , Jode en nie-Jode . God se goedheid word sigbaar oral waar mense met hulle hele lewe op Hom vertrou .
45001017	Daar staan immers in die Bybel geskryf : " Almal wat deur God van hulle sondes vrygespreek is omdat hulle glo , sal die ware lewe ken . "
45001018	Uit sy hemelse woonplek wys God dat Hy baie kwaad is oor al die sondige dinge wat die mense hier op die aarde aanvang . Hulle verruil die waarheid vir leuens .
45001019	Dis 'n groot fout , want God het alles wat hulle oor Hom behoort te weet binne hulle bereik geplaas .
45001020	Van die begin van die skepping af het God Hom baie duidelik aan ons bekendgemaak . Alhoewel niemand van ons God met die blote oog kan sien nie , het Hy sy groot krag oral in die skepping aan ons kom wys . Sy handewerk wys dat Hy die enigste ware God is . Daarom het die mense geen verskoning nie .
45001021	Hulle weet baie goed wie God is . Hulle weier egter om Hom te aanbid of Hom te dank vir al die goedheid wat Hy aan ons bewys . Daarom dat hulle soos 'n spul dwase optree . Hulle hele lewe is een stuk donkerte .
45001022	Tog maak hulle asof hulle verskriklik slim is , al is hulle eintlik dom en sonder insig .
45001023	Hierdie mense het selfs so ver gegaan om hulle eie gode te maak . Hulle het die voorreg om die ewige God te ken gaan staan en verruil vir 'n spul handgemaakte gode . Nou buig hulle voor dié lewelose afbeeldings van mense , voëls , diere en reptiele .
45001024	God laat egter nie toe dat mense sy groot Naam deur die modder sleep nie . Daarom het Hy besluit om hierdie mense te straf deur hulle aan hulle eie lot oor te laat . Nou leef hulle al hulle sondige begeertes na hartelus uit . Die gevolg : hulle het erger as 'n klomp varke geword omdat hulle meedoen aan elke denkbare vorm van seksuele losbandigheid .
45001025	En dit net omdat hulle die waarheid verruil het vir 'n spul leuens . In plaas daarvan dat hulle voor die Skepper buig , verkies hulle om voor hulle eie handewerk te buig . Dit is 'n groot fout . Daar is immers maar net een God wat tot in alle ewigheid aanbid moet word .
45001026	God het al hierdie sondaars oorgegee aan hulle siek begeertes . Daarom het vroue begin om die normale seksuele gemeenskap met mans te verruil vir abnormale seksuele gemeenskap met ander vroue .
45001027	Die mans het presies dieselfde gedoen . Hulle het ook hulle normale seksuele gemeenskap met vroue laat staan omdat hulle vreemde seksuele gemeenskap met ander mans wou hê . As gevolg daarvan het hulle allerhande skandelike dade met mekaar begin pleeg . Maar hulle het 'n baie duur prys daarvoor betaal . God het hulle gestraf deur hulle aan hulleself oor te laat .
45001028	Omdat hierdie mense glad nie daarin belangstel om God op die regte manier te ken nie , het Hy toegelaat dat hulle kan dink net wat hulle wil en doen wat hulle wil .
45001029	Daarom is hulle hele lewe nou een groot deurmekaarspul . Hulle neem deel aan elke denkbare vorm van goddeloosheid . Hierdie mense is propvol boosheid , seksuele wellus , geldgierigheid en slegtheid .
45001030	Hulle harte loop oor van slegte dinge soos jaloesie , moord , twis , bedrog , kwaadpratery en 'n geskinder . Hulle steek mekaar in die rug en hulle haat God . Boonop dink hulle heeltemal te veel van hulleself . Hulle praat groot . Elke dag dink hulle 'n spul nuwe sondes uit . Hulle haat hulle ouers .
45001031	Hulle is ongehoorsaam en dom . Ja , hierdie heidene is 'n spul gevoellose wesens wat net mooi niks vir ander mense omgee nie .
45001032	Natuurlik weet hulle hoe God wil hê hulle moet leef . En hulle weet ook dat die doderyk op hulle wag . Tog hou hulle aan met al hulle booshede . En asof dit nie erg genoeg is nie , moedig hulle ander mense aan om hulle slegte voorbeeld te volg .
45002001	Al hierdie mense is op pad na die doderyk . Maar dit gee jou natuurlik nie die reg om links en regs oor ander te oordeel nie . Op die ou end is jy net so skuldig soos hulle . Jy wat so maklik die vinger na ander mense wys , doen jy nie maar presies dieselfde dinge as hulle nie ?
45002002	God weet wat ons almal doen . Omdat Hy die ware feite tot sy beskikking het , sal Hy eendag die regte uitspraak oor ons almal lewer .
45002003	Ek sê weer : jy moet baie versigtig wees om nie die vinger na ander mense te wys terwyl jy dieselfde dinge as hulle aanvang nie . Jy sal God se oordeel glad nie vryspring nie .
45002004	God is baie goed vir ons . Hy is geduldig met ons swakhede . Maar dit beteken glad nie dat Hy jou sondes oorsien omdat Hy so goed is vir jou nie . God is net geduldig met jou omdat Hy wil hê dat jy jou tot Hom moet bekeer .
45002005	Maar as jy aanhou om in die sonde rond te lê , moet jy geen genade van Hom verwag nie . Hy weet baie goed hoe jy lewe . Jou sondes is teen dié tyd al hemelhoog opgestapel . Dag na dag word dit net meer . Wanneer die groot dag van God aanbreek — daardie dag wanneer Hy sy woede oor die sondes van die wêreld sigbaar kom wys en sy uitspraak oor ons almal kom lewer — sal Hy jou daaroor straf . God se oordeel sal absoluut regverdig wees . Hy kyk na elke ding wat ons doen .
45002006	Op grond van ons dade sal God dan besluit waar ons die ewigheid gaan deurbring .
45002007	Die ewige lewe wag op almal wat goed doen en wat aan Hom die eer gee . Mense wat hulle uiterste bes doen om God te gehoorsaam , sál die ewige lewe as 'n geskenk uit sy hand ontvang .
45002008	Aan die ander kant : mense wat net vir hulleself leef en hulle glad nie aan God steur nie omdat hulle agter elke nuwe sonde aanhardloop , moet niks goeds verwag nie . Vir hulle wag daar net oordeel en straf .
45002009	Daar lê 'n bitter moeilike tyd voor vir elkeen wat in sonde leef . Dit geld vir alle mense op aarde , Jode sowel as nie-Jode .
45002010	Aan die ander kant wag daar 'n wonderlike tyd van vrede op almal wat doen wat God vra . Hy sal hulle met groot eer beklee . Dit geld ook vir alle mense , Jode sowel as nie-Jode .
45002011	Mense se afkoms maak regtig nie vir God saak wanneer Hy oordeel nie . Hy trek niemand voor nie .
45002012	As jy God se wet oortree , is die doderyk jou voorland . Uit en gedaan . Dit help nie om te sê dat jy nie aan Israel behoort nie en dat jy nie God se wet ken nie . Hy sal jou ook straf as jy teen sy wil leef . As jy egter aan die volk van Israel behoort en teen God sondig , sal Hy jou veroordeel volgens alles wat in die wet geskryf staan .
45002013	Moenie dink dat God mense van hulle sondes vryspreek bloot net omdat hulle gereeld na die wet luister nie . Nee , Hy spreek net daardie mense vry wat alles doen wat die wet sê .
45002014	Mense wat nie aan die volk van Israel behoort nie , is natuurlik nie so gelukkig om God se wet op skrif te hê nie . Wanneer hulle egter doen wat God in sy wet vra , wys hulle mos dat die wet vir almal op aarde geld .
45002015	Mense het nie altyd 'n wet op papier nodig om te weet wat reg is in God se oë nie . God het dit wat in die wet staan ook in die binneste neergeskryf van mense wat nie aan Israel behoort nie . Daarom worstel hulle ook gedurig in hulle binneste met die groot vraag oor wat reg en verkeerd is .
45002016	Op die laaste dag wanneer God sy finale uitspraak gee oor die diepste geheime in ons elkeen se lewe , sal almal kan sien dat hierdie mense ook gedoen het wat Hy vra . Hierdie goeie nuus wat ek met julle deel , het ek van Christus Jesus ontvang .
45002017	Jy spog so graag oor jou Joodse afkoms en jou wet . Jy vertel vir almal dat God jou God is en dat jy sy wil ken .
45002018	Boonop maak jy asof jy presies weet wat reg en verkeerd is omdat jy die wet op die punte van jou vingers ken .
45002019	Omdat jy so danig belangrik is in jou eie oë , het jy jouself aangestel om mense wat nog in die donker rondlê na die lig toe te lei . Jy dink dat jy net die regte een is om die blindes na God toe te bring .
45002020	Jy beskou jouself as die groot leermeester van almal wat niks weet nie , as die onderwyser van almal wat nog maar kinders in die geloof is . Jy dink dat jy al die kennis en waarheid in pag het .
45002021	Maar ek wil jou 'n vraag vra . Jy wat so vinnig is om ander mense te leer hoe hulle moet leef , hoekom doen jy nie 'n slag wat jy leer nie ? Jy preek graag vir ander dat hulle nie mag steel nie . Maar wat van jou ? Steel jy nie ?
45002022	Jy sê dat 'n mens nie ontrou aan jou huweliksmaat mag wees nie . Wat van jou ? Maak jy jou nie skuldig aan ongeoorloofde seksuele verhoudings nie ? Jy vertel hoe jy die afgode haat . Maar intussen leef jy net soos daardie spul wat hierdie afgode aanbid .
45002023	Jy spog graag oor jou groot kennis van die wet . Tog oortree jy dit . So maak jy 'n bespotting van God se goeie Naam .
45002024	Dit is oor mense soos jy dat die profeet geskryf het : " Julle sondes maak dat ongelowiges allerhande lasterlike dinge oor God sê . "
45002025	Jy sê dat jy die merkteken van die besnydenis aan jou liggaam dra . Natuurlik is dit belangrik , maar dan net as jy álles doen wat die wet van jou vra . As jy aan die wet ongehoorsaam is , kon jy maar net sowel nie besny gewees het nie .
45002026	Die omgekeerde is ook waar : wanneer mense wat nie besny is nie , doen wat God in sy wet vra , is hulle in sy oë besny .
45002027	Op die ou end gaan hierdie mense wat nie besny is nie nog oor jou oordeel , want met jou wet en jou besnydenis doen jy steeds nie wat God se wet vra nie .
45002028	Verstaan jy dan nie dat daardie teken aan jou lyf nog nie van jou 'n ware Israeliet maak nie ?
45002029	'n Ware Jood is iemand wie se lewe van binne af verander het . Dit is iemand wie se hart deur God besny is . Jy is nie 'n Jood bloot omdat jy die regte afkoms het nie . Glad nie . Leef daarom so dat God trots sal wees op jou .
45003001	Maak dit dan saak dat jy 'n Jood is en dat jy besny is ?
45003002	Ja , tog ! God het Hom immers aan Israel kom bekendmaak . Hy het ook toegelaat dat Israel sy woorde en dade op skrif stel .
45003003	Maar wat dan as party Israeliete ongehoorsaam aan God is ? Bring hulle ongehoorsaamheid God se lojaliteit in die gedrang ?
45003004	Nee , beslis nie . God hou altyd sy woord . Hy bly lojaal selfs al lieg en bedrieg almal op aarde . Dit is soos een van die psalms sê : " Dit wat U sê , is reg . U wen altyd u saak wanneer mense U beskuldig dat U ontrou is . "
45003005	God is heeltemal reg as Hy ons straf as ons verkeerde dinge doen . Sy straf is mos nie 'n teken dat Hy nou skielik onregverdig is nie . ( Nou praat ek op 'n doodgewone manier . )
45003006	Nee , natuurlik nie . God moet sy eer op die een of ander manier beskerm . Daarom veroordeel Hy almal wat nie doen wat Hy vra nie .
45003007	Party mense sê egter dat God onregverdig is as Hy hulle oor hulle sondes straf . Hulle loop en vertel dat al hulle leuens eintlik 'n groot hulp vir God is .
45003008	Dit bied glo aan Hom die geleentheid om te wys dat Hy die waarheid gepraat het toe Hy gesê het dat Hy sondaars vergewe . Die ergste van alles is dat hierdie mense agter my rug sê dat hulle dit by my gehoor het . Natuurlik is dit 'n leuen . Ek verkondig nie sulke dinge nie . Die mense wat dit oor my sê , sal hulle verdiende straf kry .
45003009	Wat dan ? Help dit regtig om 'n Jood te wees ? Nee , glad nie . Ek het mos vroeër al gesê dat ons almal in die greep van die sonde vasgevang is , of ons nou Jode is of nie .
45003010	Die Bybel stel dit baie duidelik : " Niemand op aarde leef reg nie , niemand nie ,
45003011	niemand probeer om volgens God se wil te leef nie .
45003012	Almal het die spoor byster geraak . Hulle het in sonde verval . Niemand doen goed nie , nie 'n enkele een nie .
45003013	Hulle kele is 'n oop deur na die doderyk toe . Hulle tonge is vol bedrog . Hulle lippe is vol van die dodelikste gif .
45003014	Elke woord wat hulle sê , is gelaai met bitterheid . Hulle vloek links en regs .
45003015	Hulle kan nie voorbly om mekaar dood te maak nie .
45003016	Agter hulle lê 'n spoor van vernietiging en ellende .
45003017	Hulle weet nie wat dit beteken om in vrede met ander mense te leef nie .
45003018	Hulle het geen eerbied vir God nie . "
45003019	Ons weet dat alles wat Moses in die wet gesê het , spesifiek vir mense bedoel is wat onder die gesag van die wet staan . Daarom moet ons stilbly en ophou om so maklik die vinger na ander te wys . Ons almal staan skuldig voor God .
45003020	Ons wat Jode is moenie dink dat God ons sal vryspreek as ons sy wet probeer gehoorsaam nie . Al wat die wet kan doen , is om vir ons te wys wat sonde is , maar dit help ons glad nie om op te hou verkeerde dinge doen nie .
45003021	Ek het nou baie goeie nuus vir julle : dit waarvan die Bybel praat , naamlik dat God mense sal vryspreek van hulle sondes , selfs al doen hulle nie stiptelik alles wat die wet van God sê nie , het uiteindelik waar geword .
45003022	Mense wat in Jesus Christus glo , word nou deur God van hulle sondes vrygespreek . Dit geld vir elkeen wat glo .
45003023	Ons almal is sondaars . Nie een van ons leef tot God se eer nie .
45003024	Ten spyte daarvan het Hy besluit om ons vry te spreek .
45003025	Daarom het Hy Jesus Christus gestuur om ons te kom verlos . God doen dit omdat Hy baie vir ons omgee , nie omdat ons so goed leef nie . God het Jesus soos 'n offerlam laat slag vir al ons sondes . As ons in Hom glo , tel ons verkeerde dade glad nie meer nie . God was 'n lang tyd geduldig met ons oor al ons sondes . Hy het ons nie links en regs daarvoor gestraf nie . Maar omdat God regverdig is en dit die een of ander tyd moet straf , het Hy besluit om ons sondes op Jesus Christus te laat neerkom . Daarom kan Hy nou elkeen vryspreek wat in Christus glo .
45003026	
45003027	Wie kan dit nou nog waag om te spog oor hulle gehoorsaamheid aan die wet ? Dit help in elk geval nie . Al wat nou saak maak , is geloof . Dit gaan glad nie meer oor wat óns alles vir God doen nie , maar wat Hý vir ons doen .
45003028	God spreek mense vry slegs omdat hulle glo , nie omdat hulle die wet gehoorsaam nie .
45003029	Hierdie goeie nuus geld vir die Jode sowel as vir ander volke . Die Jode het mos nie die alleenreg op God nie .
45003030	Daar is slegs een God en Hy spreek alle mense vry wat in Hom glo . Of hulle besny is of nie , maak glad nie vir Hom saak nie .
45003031	Al gaan dit nou nie meer oor wat ons vir God moet doen nie , maar oor wat Hy vir ons doen , beteken dit nie dat die wet van Moses sy betekenis verloor het nie . Inteendeel , ons geloof gee juis aan die wet sy regte plek . Nou kan almal wat glo , die wet gehoorsaam .
45004001	Kom ons kyk gou na Abraham , ons almal se pa in die geloof .
45004002	As hy deur God vrygespreek is omdat hy so verskriklik gehoorsaam was , het hy mos 'n rede gehad om homself op die skouer te klop . Maar God het hom nie oor sy gehoorsaamheid vrygespreek van sy sondes nie .
45004003	Die Bybel sê immers : " Abraham het in God geglo . Daarom was sy saak met God in orde . "
45004004	As jy werk , kry jy betaling daarvoor . Jy verdien dit immers omdat jy daarvoor gewerk het .
45004005	God is egter nie soos 'n eienaar wat werkers beloon wat hard gewerk het nie . 'n Mens kom net in die regte verhouding met God as jy in Hom glo as die Een wat goddelose mense vryspreek . Selfs
45004006	Dawid sê so . Volgens hom is elkeen wat deur God vrygespreek is sonder dat hulle die wet tot op die letter gehoorsaam , sommer baie bevoorreg .
45004007	Dawid beskryf dit soos volg : " Gelukkig is almal wie se oortredings vergewe is en wie se sondes skoongevee is .
45004008	Gelukkig is elkeen van wie se sondes God nie langer boekhou nie . "
45004009	Dink jy dat hierdie uitspraak net geld vir mense wat besny is , of ook vir mense wat nie besny is nie ? Wel , onthou jy dat ons hier bo gesê het dat Abraham vrygespreek is omdat hy geglo het ?
45004010	Wanneer het dit met hom gebeur ? Toe hy klaar besny was , of voor die tyd ? Ja , natuurlik , nog voordat hy besny is .
45004011	Eers nadat Abraham begin glo het , het God aan hom die teken van die besnydenis gegee . Die besnydenis was die amptelike bewys van God se kant dat Abraham vrygespreek is deur sy geloof .
45004012	So het Abraham die geestelike pa geword van almal wat glo sonder dat hulle die teken van die besnydenis aan hulle liggame dra . Hy is die bewys dat God mense vryspreek op grond van hulle geloof . Natuurlik is Abraham ook die geestelike vader van almal wat besny is ; dit wil sê , daardie mense wat nie op hierdie uiterlike teken aan hulle liggame staatmaak om hulle te verlos nie , maar wat , net soos Abraham , al hulle vertroue in God stel .
45004013	Daardie beroemde belofte wat God aan Abraham gemaak het dat sy nageslag die hele wêreld sal bewoon , het hy nie ontvang omdat hy al God se voorskrifte stiptelik nagekom het nie , maar omdat hy geglo het . Dit is hoekom hy in die regte verhouding met God was .
45004014	Dit help mos nie om te glo as mense in elk geval deur hulle gehoorsaamheid aan die wet gered kan word nie . Dan is God se belofte dat Hy elkeen vryspreek wat in Hom glo , net lippetaal .
45004015	Die wet loop hand aan hand met straf . As daar nie 'n wet was nie , sou ons nie geweet het watter dinge teen God se wil is nie .
45004016	Daarom is geloof so broodnodig . Geloof bied 'n nuwe pad na God toe . 'n Mens kan nooit jou eie redding verdien nie . Jy kan dit net as 'n geskenk uit God se hand ontvang . Dit is die belofte wat God aan Abraham gemaak het . Hierdie belofte geld vir alle mense op aarde . Abraham is daarom ons almal se pa in die geloof .
45004017	In die Bybel sê God vir Abraham : " Ek maak jou die pa van baie nasies . " Abraham het hierdie belofte met sy hele lewe geglo . Hy het geweet dat God die onmoontlike kan doen : Hy kan dooies lewendig maak en met 'n enkele woord iets uit niks tot stand bring .
45004018	Selfs toe alles hopeloos gelyk het , het Abraham geglo dat hy die pa van baie volke sou word . Hy het altyd vasgehou aan die woorde wat God vroeër vir hom gesê het : " Jy sal 'n groot nageslag hê . "
45004019	Later , toe Abraham al by die 100 jaar oud was , het hy hom glad nie blind gestaar op die feit dat hy nie meer in staat was om kinders te verwek nie . En al was sy vrou Sara al te oud om 'n kind te hê , het hy nie moed opgegee nie .
45004020	Abraham se geloof was die kragbron van sy lewe . Hy het God se hand styf vasgehou en aangehou om Hom te eer .
45004021	Abraham het geweet dat God die een of ander tyd sou doen wat Hy belowe het .
45004022	Daarom dat sy geloof hom in die regte verhouding met God laat leef het .
45004023	Gelukkig is God se vryspraak nie net vir Abraham bedoel nie .
45004024	Nee , dis ook vir ons bedoel ; vir ons almal wat glo in God wat ons Here Jesus uit die dood laat opstaan het .
45004025	Jesus is in ons plek vir al ons sondes dood , maar God het Hom weer lewendig gemaak . Daarom is ons elkeen wat in Hom glo se saak met God in orde .
45005001	Omdat ons glo , is daar nou vrede tussen God en ons .
45005002	En dit alles is aan ons Here Jesus Christus te danke . Deur ons geloof het Hy gesorg dat ons nou in 'n splinternuwe verhouding met God staan . Ons leef nou dag vir dag net uit sy goedheid . Daarom is ons baie bly en opgewonde . Want ons weet dat God se nuwe wêreld op ons wag . Daar sal ons sy heerlikheid sien .
45005003	Al kry ons nou baie swaar , vat dit glad nie ons blydskap weg nie . Allesbehalwe . Ons weet mos dat swaarkry ons vorm en slyp om nog meer op God te vertrou .
45005004	En wanneer ons onverskrokke op God vertrou , help dit ons om 'n sterk Christelike karakter te vorm . En 'n sterk Christelike karakter maak dat ons deur dik en dun glo dat God se nuwe wêreld op ons wag .
45005005	Wanneer ons al ons hoop op God stel , sal ons nooit teleurgesteld wees nie . Want Hy vul ons lewens elke dag met sy liefde . Dit doen Hy deur die Heilige Gees wat by ons bly .
45005006	Christus het op presies die regte tydstip vir ons gesterf . Hy het sy lewe vir ons opgeoffer toe ons nog in die sonde rondgelê het . Dit is totaal ondenkbaar dat Christus bereid was om so iets vir ons te doen .
45005007	Nie een van ons sal ooit ons lewe vir iemand anders prysgee nie . Ja , miskien nog vir 'n baie goeie vriend of vir die een of ander goeie mens .
45005008	Maar God is heeltemal anders as ons . Hy wys juis hoe lief Hy ons het deurdat Jesus in ons plek doodgegaan het toe ons almal nog 'n spul sondaars was .
45005009	As God so ongelooflik goed vir ons is deur ons van ons sondes vry te spreek omdat Christus se bloed in ons plek gevloei het , hoef ons nie meer vir sy oordeel bang te wees nie .
45005010	Dan sal Jesus ons ook mos help wanneer ons voor God se oordeelstroon moet gaan staan . Sy dood het ons in die regte verhouding met God gebring toe ons nog aartsvyande van Hom was . Hoeveel te meer sal ons dan nie deur die lewende Jesus van die oordeel van God gered word nie ?
45005011	Daar is selfs nog meer rede om fees te vier : ons kan nou al dag vir dag in blydskap voor God leef . Dit is net aan ons Here Jesus Christus te danke . Deur sy dood het Hy gesorg dat ons saak met God reg is .
45005012	Dit is net een mens se skuld dat hierdie wêreld in so 'n groot gemors is : Adam . Dit is hy wat die sonde en die dood in die wêreld ingebring het . Omdat hy nie na God wou luister nie , het hy die hele wêreld saam met hom in die sonde en die dood ingesleep . Daarom is ons almal nou sondaars .
45005013	Nog voordat God sy wet aan Moses gegee het , was daar al sonde in die wêreld . Dit was nog net nie so duidelik uitgespel nie .
45005014	Tog heers die dood van Adam se tyd af oor alles en almal . Al die mense wat ná Adam geleef het , het ook doodgegaan , al het hulle nie presies dieselfde sondes as hy gedoen nie . Maar Adam wys ook vooruit na die Een wat ons uit die greep van sonde kom bevry het .
45005015	Tog kan Adam se sonde en Christus se verlossing nie in dieselfde asem genoem word nie . As slegs een persoon se sonde in staat was om miljoene mense in die dood te dompel , dink net wat God kan regkry deur een Man , Jesus Christus . Omdat God so baie vir ons omgee , het Hy hierdie Man na ons toe gestuur om ons vry te kom maak . Jesus Christus is die sigbare bewys van God se ongelooflike goedheid .
45005016	Daar is eintlik geen vergelyking tussen Adam se doodsonde en God se splinternuwe geskenk aan ons nie . Want God se reaksie op Adam se sonde was kort en kragtig : 'n doodsvonnis vir die ganse wêreld . Maar toe volg daar 'n wonderwerk . In reaksie op ons derduisende oortredings het Hy ons heeltemal verniet kom vryspreek van ons sondes .
45005017	As dit waar is dat die dood oor die hele wêreld geheers het deur een man se sonde , dink dan net wat een Man se offer tot gevolg sal hê : 'n splinternuwe lewe ! Elkeen wat God se oorvloedige goedheid en sy vryspraak deur Jesus Christus ontvang , sal soos 'n koning saam met Hom heers .
45005018	Een man se sonde het gemaak dat almal skuldig staan voor God se regbank . Maar een daad van gehoorsaamheid van 'n ander Man het gemaak dat almal nou onskuldig by God se hofsaal kan uitstap . Sy gehoorsaamheid bring ware lewe vir ons almal .
45005019	Anders gesê : een man se ongehoorsaamheid aan God het ons status in 'n oogwink tot dié van sondaars verlaag . Maar 'n ander Man se gehoorsaamheid aan God verander ons status in 'n oogwink tot dié van vrygespreektes .
45005020	Die wet van Moses het natuurlik ook intussen op die toneel verskyn . Mense kan daarom nie langer loskom met die verskoning dat hulle nie geweet het wat reg en wat verkeerd is nie . Die wet ontmasker nou al hulle sondes omdat dit name daaraan gee . Maar gelukkig het God se genade ook nog baie meer geword .
45005021	Trouens , daar is geen vergelyking tussen mense se sondes en God se genade nie . Die sonde is soos 'n wrede baas wat oor ons heers en ons uiteindelik doodmaak . Maar God se wonderlike goedheid heers oor ons elkeen wat deur Hom vrygespreek is . Dit is natuurlik net te danke aan Jesus Christus dat ons vir altyd sal lewe . Hy is nou die Here oor ons hele lewe .
45006001	Moet ons dan aanhou sonde doen sodat God kan aanhou om ons vry te spreek ?
45006002	Nee , hoegenaamd nie ! Die sonde het mos nie meer 'n houvas op ons nie . Ons is morsdood daarvoor .
45006003	Julle onthou wat by die doop gebeur het , of hoe ? Toe ons in die Naam van Christus Jesus gedoop is , het ons deel geword van alles wat met Hom by die kruis gebeur het , van sy dood af tot by sy opstanding .
45006004	As dit dan waar is dat ons saam met Jesus die dood binnegestap het , is dit net so waar dat ons saam met Hom lewend anderkant uitgekom het toe God Hom met sy groot krag en heerlikheid uit die dood laat opstaan het . Daarom kan ons ook nou op 'n nuwe manier leef .
45006005	Omdat ons saam met Jesus aan die kruis doodgegaan het , sal ons beslis saam met Hom oor die dood triomfeer .
45006006	Ons weet mos dat daardie sondige mens wat ons eenmaal was , kant en klaar saam met Jesus gekruisig is .
45006007	Ons ou self , wat van vroeg tot laat agter elke sonde aangeloop het , is nou morsdood en begrawe . Daarom is ons nie meer slawe van die sonde nie . Sonde het mos nie 'n houvas op iemand wat klaar doodgegaan het nie .
45006008	Ons wat saam met Christus gesterf het , glo dat ons saam met Hom sal leef .
45006009	Ons glo dit omdat ons weet dat Jesus , nadat Hy uit die dood opgestaan het , nooit weer sal doodgaan nie . Die dood het nie meer 'n houvas op Hom nie .
45006010	Toe Hy doodgegaan het , het Hy vir altyd 'n einde aan die mag van die sonde gemaak . Nou leef Hy as oorwinnaar daar by God .
45006011	Julle moet net soos Jesus leef : beskou julleself as dood vir die sonde . Leef net vir God ! Doen dit in die Naam van Christus Jesus .
45006012	Moenie toelaat dat die sonde en sondige begeertes ooit weer 'n houvas op julle kry terwyl julle nog hier op aarde leef nie .
45006013	Moenie dat 'n enkele liggaamsdeel van julle ooit in diens van die sonde staan nie . Nee , gee julle lewens vir God , van kop tot tone . Onthou : Hy het julle saam met Jesus uit die dood laat opstaan . Doen net wat God sê met elke krieseltjie krag in elke liggaamsdeel van julle .
45006014	Julle staan nie meer onder die loodsware las van die sonde nie . Daardie mag is vir altyd gebreek . Julle hoef ook glad nie meer al die reëls van die wet na te kom om God se guns te probeer wen nie . Julle leef nou net uit sy goedheid .
45006015	Beteken dit nou dat ons maar kan sondig omdat ons nie meer die wet hoef te gehoorsaam nie ? Kan ons leef soos ons wil omdat God ons uit genade red ? Nee , natuurlik nie .
45006016	Julle weet mos hoe dit gaan : jy dien die een in wie se diens jy staan . Wat ek bedoel , is dit : as jy in die mag van die sonde is , sal jy aanhou sonde doen . Dan is die dood jou voorland . Maar aan die ander kant , as jy God dien , sal jy doen wat Hy sê . Dan wag die ewige lewe op jou .
45006017	Ek sê vir God dankie dat Hy julle , wat julle hele lewe lank vir die sonde gewerk het , heeltemal vrygemaak het . Dit is hoekom julle nou luister na alles wat Hy deur die apostels en sy ander dienaars vir julle leer .
45006018	Julle is nie meer slawe van die sonde nie . Nee , julle is nou God se slawe . Nou kan julle leef soos Hy dit wil hê .
45006019	Verskoon maar dat ek so 'n alledaagse beeld gebruik . Dalk help dit julle om te begryp wat ek sê . Vroeër het julle julle oorgegee aan al wat sonde is . Met groot oorgawe het julle alles gedoen wat boos en sleg is . Nou moet julle met dieselfde oorgawe doen wat reg is . Leef soos mense wat eenkant geplaas is om God voltyds te dien .
45006020	Vroeër was julle verslaaf aan die sonde . Julle kon eenvoudig nie genoeg daarvan kry nie .
45006021	Dink 'n bietjie : Was dit die moeite werd om so in die sonde rond te lê ? Wat het dit julle in die sak gebring ? Net mooi niks nie ! Kry julle nie skaam as julle terugdink aan wat julle alles aangevang het nie ? Om in sonde te leef is niks anders as 'n doodloopstraat nie .
45006022	Gelukkig het God julle hier kom uithaal . Julle is nou voltyds in sy diens . Hy verander julle lewens nou al hoe meer tot sy eer . Boonop wag daar 'n wonderlike toekoms op julle . Die dood is nie meer julle voorland nie . Nee , julle gaan vir altyd in God se splinternuwe wêreld bly .
45006023	Ek sê weer : as 'n mens jou hele lewe lank vir die sonde werk , is die dood jou beloning . So eenvoudig is dit . God gee egter aan ons die ewige lewe verniet . Dit is sy geskenk aan ons wanneer ons in Christus Jesus as ons Here glo .
45007001	Julle weet mos hoe die wet werk . Dit geld net solank jy leef , of hoe ? Kom ek verduidelik dit met die beeld van 'n huwelik .
45007002	'n Getroude vrou is wettig aan haar man verbind solank hy leef . Maar as haar man dood is , is sy vry om weer te trou .
45007003	As sy egter by 'n ander man gaan bly terwyl haar man nog leef , pleeg sy egbreuk . Maar as haar man dood is , staan dit haar vry om weer te trou . Dan tree sy glad nie verkeerd op nie .
45007004	My broers en susters in die Here , dieselfde geld ook vir die wet . Julle is soos mense wat nou dood is vir die wet . Daarom hoef julle nie meer die wet te hou om by God uit te kom nie . Toe Christus aan die kruis dood is , het julle mos saam met Hom doodgegaan . Julle behoort nou aan Hom wat uit die dood opgestaan het .
45007005	
45007006	Ons is nie meer met die wet " getroud " nie , maar met Christus . Ons kan nou regtig tot eer van God leef . Voordat ons gelowiges was , het ons al die sondes gedoen waarteen die wet ons waarsku . In plaas daarvan dat die wet die mag van die sonde in ons lewens onder beheer gebring het , het dit ons aangevuur om die vieslikste dinge aan te vang . Ons was in die voorportaal van die doderyk omdat ons daardie dinge gedoen het wat die wet verbied . Maar nou is die doodsgreep van die wet op ons lewens vir altyd gebreek . Nou hoef ons ons nie meer aan allerhande reëls op papier te hou om by God uit te kom nie . Ons het nou deel aan die nuwe lewe wat die Gees bring .
45007007	" Is dit dan 'n sonde om die wet te hou ? " hoor ek een van julle vra . Nee , glad nie . Die wet sê juis vir ons wat sonde is . Ek sou mos nie geweet het dat ek nie mag begeer nie as die wet nie gesê het nie : " Jy mag nie begeer nie . "
45007008	Tog help hierdie kennis nie veel nie , want die wet maak dat die sonde 'n vastrapplek in my lewe kry . In plaas daarvan dat die wet my keer om te sondig , maak dit my net bewus van my slegte begeertes — en laat my ook alles begeer wat deur die wet verbied word . As die wet nie daar was nie , sou sonde glad nie 'n probleem gewees het nie .
45007009	Voordat daar 'n wet was , het ek nie mooi geweet wat reg en wat verkeerd is nie .
45007010	Maar vandat God se wet op skrif gestel is , is daar geen verskoning meer nie . Toe het sondes skielik name gekry . Nou weet ek baie goed wat sonde is . Die wet het my egter nie by die ware lewe uitgebring nie .
45007011	Inteendeel , dit het my net nog dieper in die doderyk ingesleep , want die sonde het sy aaklige kloue ook in die wet ingeslaan . Daarom kon die wet nie keer dat ek sonde doen nie . Dit het my eintlik 'n rat voor die oë gedraai . Want kort voor lank was ek in die doderyk , met die wet en al .
45007012	Natuurlik is die wet heilig . Dit kom immers van God af . En natuurlik is alles wat in die wet geskryf staan ook heilig en goed . Dit sê vir ons wat God van ons vra .
45007013	Hoe is dit dan moontlik dat iets wat so goed is vir my die dood bring ? Is dit die wet se skuld dat ek in die mag van die dood is ? Natuurlik nie . Dit is die sonde se skuld . Sonde het ook die goeie wet in sy slegte kloue beetgekry . Daarom sit ek nou in hierdie gemors . Die wet maak net van my 'n nog groter sondaar omdat ek dit nie kan gehoorsaam nie . Die wet sê vir my wat sonde is , maar keer my glad nie om dit te doen nie . Hoe tragies dat juis die wet moet wys hoe groot die mag van die sonde regtig is .
45007014	Die wet kom van God af . Maar ek wat dit moet probeer gehoorsaam , is 'n sondaar . Ek is soos 'n slaaf aan die verskriklike mag van die sonde uitverkoop .
45007015	Ek kan nie verklaar hoekom ek sonde doen nie . Want ek wil dit nie doen nie . Tog doen ek dinge wat ek met my hele wese haat . Juis om hierdie rede is die wet nodig en goed .
45007016	Dit wys immers vir my dat die lelike dinge wat ek doen , verkeerd is . Dis teen God se wil .
45007017	Ek is nie meer in beheer van my eie lewe nie . Sonde speel oor my lewe baas .
45007018	Ek weet alte goed dat ek 'n sondaar is . Nêrens in my liggaam skuil daar 'n enkele stukkie goed nie . Want ek wil bitter graag doen wat reg is . Maar ek kry dit eenvoudig nie reg nie .
45007019	Die goeie dinge wat ek wil doen , doen ek nie . Maar die lelike dinge wat ek nie wil doen nie , doen ek .
45007020	Iets groots is in my lewe verkeerd . Dis nie meer ek wat in beheer van my eie lewe staan nie . Sonde is my baas .
45007021	My lewe is nou so voorspelbaar soos kan kom . Elke keer as ek besluit om goed te doen , pootjie die sonde my .
45007022	In my binneste is ek regtig bly dat ek God se wet ken . Maar wanneer ek die wet moet doen , wil die res van my liggaam nie saamwerk nie .
45007023	In my doen en late geld daar dus 'n ander wet as in my binneste : die sonde . Ek is vasgevang in 'n geweldige tweestryd : aan die een kant wil ek die wet gehoorsaam met alles wat binne-in my is , maar aan die ander kant is my liggaam 'n gevangene van die sonde .
45007024	Wat 'n patetiese mens is ek nie ! Ek leef in die doderyk . Wie kan my uit hierdie gemors verlos waarin my liggaam vasgevang is ?
45007025	Goddank ! Daar is wel Iemand wat my uit hierdie doodsbestaan kan bevry . Sy Naam is Jesus Christus ! Hy is ons Here . In my binneste is ek gehoorsaam aan God . Maar wat die res van my liggaam doen , is iets heeltemal anders . Daar heers die sonde . Daarom het ek Christus broodnodig !
45008001	Goeie nuus ! God se oordeel is vir altyd verby vir elkeen wat aan Christus Jesus behoort .
45008002	Dit alles is aan die Heilige Gees te danke . Sy nuwe wet waarborg nou splinternuwe lewe in Christus Jesus vir my . Die Gees maak my vry van die neerdrukkende wet van die sonde en die dood . Hy breek daardie magte se houvas op my lewe vir altyd .
45008003	Wat die wet nooit kon regkry nie , het God reggekry . Hy het geweet dat die wet nie in staat is om ons te verlos nie . Daarvoor is die mag van die sonde in ons lewens heeltemal te groot . Daarom het God besluit om sy eie Seun na ons toe te stuur . Jesus het toe 'n gewone mens geword en tussen ons in hierdie sondaarsnes kom bly . Toe Christus aan die kruis gesterf het , het God persoonlik met die sonde afgereken .
45008004	Nou kan ons uiteindelik doen wat die wet van ons vra . Ons lewens word nie langer deur die sonde oorheers nie . Nee , die Heilige Gees staan nou aan die stuur van ons lewens .
45008005	Mense wat toelaat dat die sonde oor hulle lewens baasspeel , se koppe is heeltyd besig met sonde . Maar mense wat toelaat dat die Gees hulle lewens beheer , se koppe is heeltyd besig met dinge wat vir die Gees belangrik is .
45008006	Mense wie se denke en dade in die greep van die sonde vasgevang is , leef in die dood . Maar mense wie se denke en dade in die greep van die Heilige Gees vasgevang is , ken ware lewe en vrede .
45008007	Mense wat heeltyd op die sonde ingestel is , is vyande van God . Hulle steur hulle nie aan wat Hy in die wet sê nie . Trouens , hulle verroer nie eens 'n vinger om dit te probeer gehoorsaam nie .
45008008	Omdat die sonde oor hulle heers , kan hulle glad nie doen wat God vra nie .
45008009	Julle is egter nie meer in die greep van die sonde nie . Nee , julle lewens staan nou onder die beheer van die Gees wat in julle bly . As die Gees van Christus nie in iemand se lewe aanwesig is nie , behoort hy glad nie aan Hom nie — so eenvoudig is dit .
45008010	Christus is ook nou by julle . Daarom sal die Heilige Gees sorg dat julle vir altyd lewe . Selfs al moet julle liggame doodgaan — dit is immers die prys wat ons almal vir die sonde moet betaal — sal die Gees julle op 'n splinternuwe manier laat leef . Hy sal dit doen omdat julle deur God vrygespreek is .
45008011	Julle weet baie goed dat God Jesus uit die dood laat opstaan het . Daarom is dit vanselfsprekend dat Hy wat nou deur sy Gees in julle bly , eendag ook elkeen van julle se sterflike liggaam met die hulp van sy Gees lewend sal maak .
45008012	My broers en susters , omdat die Heilige Gees in ons bly , mag ons nie langer in die sonde rondlê nie . Ons is dit aan Hom verskuldig .
45008013	As julle kies om aan te hou sondig , moet julle weet dat julle sonder God sal sterf . Maar as julle toelaat dat die Heilige Gees met julle sondige dade afreken , sal julle vir altyd saam met God lewe .
45008014	Almal wat hulle deur die Heilige Gees laat lei , is kinders van God . As julle hierdie keuse maak , is julle nie langer slawe van dinge soos angs en vrees nie .
45008015	Onthou : God het sy Heilige Gees gegee aan julle wat in Hom glo . Dit is Hy wat julle kinders van God gemaak het . Verder is dit ook Hy wat nou 'n diep verlange na God in julle binneste wakker maak . Die Gees roep voortdurend in julle binneste uit : " Vader , liefdevolle Vader ! " Hy sorg dat daar 'n onbreekbare band tussen God en julle is .
45008016	Die Gees oortuig ons diep in ons binneste dat ons regtig God se kinders is .
45008017	Omdat ons sy kinders is , is ons ook sy erfgename . Ons erf saam met Christus alles wat God beloof het . Terwyl ons op ons erfporsie wag , kry ons baie swaar hier op aarde . Ons ervaar dieselfde tipe swaarkry as wat Christus beleef het toe Hy nog op aarde was . Maar ons weet dat as ons nou saam met Hom ly , ons ook saam met Hom in sy heerlikheid in God se nuwe wêreld sal bly .
45008018	Ek is van een saak oortuig : al ons swaarkry weeg glad nie op teen die wonderlike lewe wat op ons wag in God se nuwe wêreld nie .
45008019	Die res van God se skepping sien ook baie uit na daardie groot dag wanneer Hy voor almal sal sê dat ons sy kinders is .
45008020	Want tot nou toe kry die skepping baie swaar . Die skepping het nie self gekies om so te ly nie . Nee , dit is die gevolg van God se straf op die sonde . Tog is daar hoop .
45008021	Die skepping weet dat God dit ook eendag sal bevry van hierdie verskriklike lyding . Op daardie dag wanneer God al sy kinders eens en vir altyd kom verlos , sal die skepping ook vrygemaak word . Dan sal die skepping God se heerlikheid op die regte manier weerkaats . Vir altyd .
45008022	Intussen steun en kreun die ganse skepping tot vandag toe soos 'n vrou wat op die punt staan om geboorte te gee .
45008023	Maar dit is nie net die skepping wat swaarkry nie . Ons kry ook swaar . Al het ons die Heilige Gees as 'n offer uit God se hand ontvang om ons te verseker dat God se nuwe wêreld op ons wag , sug en kla ons ook . Ons sien uit daarna dat God ons van hierdie sterflike bestaan sal kom verlos . Dit sal gebeur op daardie dag wanneer Hy terugkom en voor almal kom sê dat ons aan Hom behoort .
45008024	Omdat ons klaar deur God gered is , wéét ons dat ons 'n plek sal hê in sy nuwe wêreld . As ons nou al hierdie nuwe wêreld kon sien , sou ons mos nie heeltyd daarop gewag het nie . 'n Mens sien tog nie uit na iets wat jy reeds het nie , of hoe ?
45008025	Maar nou weet ons dat 'n nuwe lewe by God op ons wag , ook al kan ons dit nog nie sien nie . Daarom wag ons geduldig totdat dit aanbreek .
45008026	Intussen het God sy Gees aan ons gegee om ons in ons swakhede te help . Ons grootste swakheid is dat ons nie aldag weet wat ons moet bid nie .
45008027	Maar in sulke tye bid die Gees self vir ons . Hy vertaal al ons swaarkry in hemelse taal . Hy gaan sug en kla namens ons daar by God . En omdat God die Heilige Gees deur en deur ken , weet Hy presies hoekom sy Gees so ernstig vir ons bid . En God weet ook dat die Gees altyd volgens sy wil vir al die gelowiges bid .
45008028	Ons kan nou van een saak seker wees : God gebruik elke ding wat in ons lewens gebeur om sy doel te bereik . Vir ons wat vir God liefhet , werk alles tot ons beswil uit .
45008029	Dit geld natuurlik vir almal wat Hy volgens sy ewige plan gekies het om in Hom te glo . God het elkeen wat Hy vir Hom uitgesoek het se lewe nuutgemaak . Nou kan hulle die beeld van sy Seun weerkaats . Wanneer hulle in Christus se voetspore stap en soos Hy leef , wys dit dat hulle aan God se nuwe familie behoort . En Christus is natuurlik die heel belangrikste Persoon in hierdie nuwe familie .
45008030	Toe God besluit het wie almal aan sy familie sal behoort , het Hy hulle persoonlik op hulle naam geroep . So het hulle sy kinders geword . Verder het Hy almal wat Hy geroep het , ook vrygespreek van hulle sondes . Toe het God almal wat Hy vrygespreek het , met sy heerlikheid en goedheid oorlaai .
45008031	Wat is ons gevolgtrekking oor alles wat ons tot nou toe gesê het ? Dít : God is aan ons kant . Wie sou dit dan nog waag om teen ons te wees ?
45008032	God gee so baie vir ons om dat Hy nie eens sy eie Seun se lewe gespaar het nie . God het Hom in ons plek laat doodgaan . As Hy bereid was om so ver vir ons te gaan , sal Hy mos enigiets vir ons doen .
45008033	Wie kan dit nou nog waag om 'n aanklag teen ons in te bring ? Niemand nie ! Ons is immers deur God self as sy kinders uitgekies . Boonop het Hy ons van al ons sondes vrygespreek .
45008034	Wie kan dit nou nog waag om ons te veroordeel ? Christus Jesus is mos aan ons kant . Hy is in ons plek dood . God het Hom ook weer lewendig gemaak . Christus het nou die heel belangrikste posisie in die hemel . Daarom kan Hy nou ons saak by God suksesvol verdedig .
45008035	Wat kan ons nou nog skei van Christus se liefde vir ons ? Swaarkry , probleme , vervolging , hongerpyne , 'n tekort aan klere , gevare , of dalk geweld ? Nie een van hierdie dinge nie ! Nie eens die grootste probleme waarvan daar in die Bybel gepraat word , kan ons ooit van Christus skei nie .
45008036	Daar staan juis in een van die psalms : " Here , ter wille van U word ons heeltyd doodgemaak . Ons is soos 'n klomp slagskape wat reg staan om geslag te word . "
45008037	Al gebeur hierdie verskriklike dinge met ons , is ons nogtans oorwinnaars . Ons deel in Christus se reuse-oorwinning omdat Hy ons baie liefhet .
45008038	Daarom is ek heeltemal seker dat niks wat met ons gebeur ons ooit van God se liefde kan skei nie . Nie eens die dood of enigiets in hierdie lewe nie . Ook nie slegte engele of ander bonatuurlike magte nie . Ook nie iets wat dalk vandag of môre met ons kan gebeur nie . Ook nie enige buitengewone kragte nie .
45008039	Selfs nie die hoogste berg of die diepste see hier op die aarde nie . Letterlik niks in hierdie skepping kan ons ooit van God se liefde skei nie . Hy het vir ons kom wys hoe lief Hy ons het toe ons Here , Christus Jesus , in ons plek doodgegaan het .
45009001	Ek wil nou met julle praat oor 'n groot probleem wat ek al lankal hier binne-in my ronddra .
45009002	Dit krap my baie om . Die Heilige Gees weet dit . My probleem is Israel .
45009003	Israel , my broers , my bloedfamilie saam met wie ek grootgeword het . Maar baie van hulle glo nie in Christus nie . Ag , was ék maar deur Christus vervloek in plaas van hulle . Ek sal enige tyd my plek in God se nuwe wêreld aan hulle afstaan .
45009004	Hulle is tog Israeliete , God se mense . Hulle het God se glorie gesien . Hy het met hulle die een ooreenkoms na die ander gesluit . Ook die wet van Moses , die tempel en al God se wonderlike beloftes is aan hulle gegee .
45009005	Groot name soos Abraham , Isak en Jakob was hulle voorouers . Boonop het die Messias uit hulle midde gekom . Dit is Hy wat nou as God oor almal heers . Hy moet geloof word . Nou en vir altyd . Vir seker !
45009006	Dit wat ek oor Israel se ongeloof gesê het , beteken nie dat God se Woord nou skielik ongeldig is nie , inteendeel .
45009007	Want al van Abraham se tyd af het God nie alle Israeliete as ware Israeliete beskou nie .
45009008	God het vir Abraham gesê dat sy nageslag uit sy seun Isak sou voortkom . Dit beteken dus dat 'n mens nie sommer vanself 'n ware Israeliet is net omdat jou ouers Israeliete is nie . Glad nie . God alleen besluit wie regtig Israeliete is , soos Hy aan Abraham belowe het .
45009009	Julle onthou mos nog hoe Hy vir Abraham gesê het : " Teen hierdie tyd volgende jaar sal Sara 'n seun hê . " Die belofte het kort daarna waar geword .
45009010	Dit is egter nie al belofte van God wat in daardie tyd waar geword het nie . God het ook 'n ruk daarna uit 'n man ( ek praat van ons almal se pa , Isak ) vir Rebekka laat verwag .
45009011	Toe haar kinders nog nie eens gebore was nie en nog nie kon goed doen of kwaad doen nie , is daar aan haar gesê : “ Jou kind wat eerste gebore word , sal die een dien wat tweede gebore word . ” So het God gewys dat sy besluit om vir Hom 'n volk uit te kies nie afhanklik is van enigiets wat ons doen nie . Nee , Hy roep mense na Hom toe sonder dat Hy eers na al hulle goeie en slegte dade kyk . Daarom staan daar in die profeet Maleagi geskryf : “ Ek het Jakob liefgehad . Ek het Esau gehaat . ”
45009012	
45009013	
45009014	Beteken dit nou dat God onregverdig is ? Nee , glad nie !
45009015	Hy het immers vir Moses gesê : " Ek sal daardie mense jammer kry wat Ek wil jammer kry . Ek sal genade bewys aan wie Ek genade wil bewys . "
45009016	God kyk nie eers na wat mense dink en doen voordat Hy besluit om hulle te red nie . Nee , God gee so baie vir mense om dat Hy Hom oor hulle ontferm sonder om hulle dade in ag te neem .
45009017	Daarom het Hy vir die farao gesê : " Ek het jou 'n baie sterk koning gemaak om 'n bepaalde rede . Ek gaan vir jou wys hoe sterk Ek is . My Naam gaan ook deur jou oor die hele aarde bekendgemaak word . "
45009018	Ons sien dus hieruit dat God genadig is oor wie Hy genadig wil wees . Hy maak ook daardie mense wat Hy wil verhard se hart so hard soos klip .
45009019	Jy sal dalk nou vir my sê : " Maar waarom blameer God ons dan vir alles wat hier op aarde verkeerd loop ? Hy is tog in beheer van alles . Wie kan sy planne dwarsboom ? "
45009020	Hoor hier , wie dink jy is jy dat jy met God stry en Hom terugantwoord ? Jy is maar net soos 'n stuk klei in die pottebakker se hand . Hoe kan jy vir Hom wat jou gemaak het , sê : " Waarom het U my so gemaak ? "
45009021	Die pottebakker kan mos met sy klei maak wat hy wil . Uit dieselfde stuk klei kan hy iets maak waaroor hy baie bly is , en ook iets waarvan hy net mooi niks hou nie .
45009022	God kan dieselfde met ons doen . Sommige mense hier op aarde is soos kleipotte waarvan God net mooi niks hou nie . Hy staan reg om hulle met sy groot krag te vernietig . Tog verdra Hy hulle geduldig .
45009023	Op dié manier wil Hy wys hoe groot sy goedheid is oor al daardie mense met wie Hy tevrede is . Hulle is die kleipotte op wie die hemelse Pottebakker baie trots is . God het vir hulle 'n plek in sy nuwe wêreld voorberei . Daarom stort Hy sy genade in oorvloed oor hulle uit .
45009024	God kies gelukkig nie net Jode uit om sy kinders te wees nie . Nee , ook mense uit ander volke word deur Hom geroep om in Hom te glo .
45009025	Dit is presies net soos God in die profeet Hosea sê : " Vir mense wat nie my volk is nie , sal Ek sê : ' Julle is nou my volk . ' Vir haar wat geen liefde ken nie , sal Ek sê : ' Jy is my beminde . '
45009026	Op plekke waar mense vir hulle gesê het : ' Julle is nie deel van God se volk nie , ' juis daar sal nou gesê word : ' Julle is kinders van die lewende God ! ' "
45009027	Die profeet Jesaja sê van Israel : " Al is die Israeliete se getalle so baie soos al die seesand , sal daar slegs 'n klein groepie van hulle gered word .
45009028	Die Here sal sy plan met groot krag hier op aarde laat waar word . "
45009029	Jesaja het ook op 'n ander plek gesê : " As die Here , die Almagtige , nie vir ons 'n nageslag oorgelaat het wat in Hom bly glo nie , sou ons net soos Sodom geword het , sou ons net soos Gomorra verwoes gewees het . "
45009030	Wat is ons gevolgtrekking oor dit wat ons gesê het ? Dít : mense uit ander volke wat nie eens probeer het om in die regte verhouding met God te kom nie , leef nou in vrede met Hom . God het hulle van hulle sondes vrygespreek omdat hulle in Hom glo .
45009031	Aan die ander kant het Israel , wat van vroeg tot laat die wet probeer hou het sodat hulle in die regte verhouding met God kon wees , dit nie reggekry nie .
45009032	Hoekom ? Wel , omdat hulle die wet heeltemal verkeerd gehou het . Hulle het gedink dat God hulle moes beloon vir al hulle goeie dade . Hulle het nie eens die Messias herken toe Hy voor hulle in die pad kom staan het nie . Daarom het hulle oor Christus gestruikel .
45009033	Dit is waar wat Jesaja oor hulle geskryf het : " Oppas ! Ek het 'n groot rots daar op die berg Sion , die plek van verlossing , neergesit . As jy nie mooi kyk nie , gaan jy daaroor val . Hy is 'n rots wat vir baie mense aanstoot gee . Elkeen wat in Hom glo , sal nooit oor Hom struikel of val nie . "
45010001	My broers en susters , ek het een groot wens : dat God Israel sal verlos . Dag en nag bid ek dat dit sal gebeur .
45010002	Ek moet erken : die Israeliete is baie toegewyd in hulle godsdiens . Maar op die ou end help dit hulle niks nie . Want hulle het verskriklik baie ywer , maar hulle sit gestrand sonder die regte kennis van God .
45010003	Hulle het God se manier van vryspraak verwerp en toe probeer om deur al die goeie dinge wat hulle doen self hulle verhouding met God in orde te kry . Maar dit werk nie so nie . Omdat hulle hulle nie aan God se plan van verlossing onderwerp het nie , het hulle sy vryspraak misgeloop .
45010004	Sonder Christus help dit niks dat mense die wet probeer hou nie . Hy gee betekenis en inhoud aan alles wat die wet sê . Elkeen wat in Hom glo , word deur God vrygespreek sonder dat hulle dit verdien .
45010005	Moses skryf dat elkeen wat die wet streng onderhou op grond daarvan in die regte verhouding met God sal leef .
45010006	Maar hy sê dat wanneer jy al jou vertroue in God stel om jou van jou sondes vry te spreek , dinge heeltemal anders verloop . As jy in God glo , weet jy dat Christus die hele tyd naby is . Dan is dit nie meer nodig om te wonder of iemand na die hemel toe moet opklim om Christus daar te gaan soek om Hom na ons toe af te bring nie .
45010007	Of om êrens in die onderwêreld na Hom te gaan soek en Hom uit die dood hierheen te bring nie . Nee , dan moet jy net jou oë oopmaak en in Christus glo .
45010008	Moses het immers al gesê : " God se goeie nuus , sy woord van redding , is hier . Dit is so naby aan jou soos om die regte woorde vir God te sê . Dit is so naby aan jou soos om met jou hele hart in God te glo . " Ek maak hierdie goeie nuus oral bekend .
45010009	En ek sê vir mense om dit te glo . Dit is baie maklik om gered te word . Al wat jy moet doen , is om met jou woorde te erken Jesus is die Here en om met alles in jou te glo God het Hom uit die dood laat opstaan .
45010010	As jy dit glo , spreek God jou vry van al jou sondes . En as jy dit met jou mond bely , word jy verlos .
45010011	Die Bybel sê immers : " Niemand wat in God glo , sal ooit met leë hande wegstap nie . "
45010012	Hierdie goeie nuus geld vir alle mense , vir Jode en ook vir nie-Jode . Die Here heers oor ons almal . Hy stort sy groot genade uit oor almal wat Hom om hulp vra .
45010013	Elkeen wat uitroep : " Here , help my ! " sal gered word , maak nie saak wie hy is nie .
45010014	Jy kan nie die Here vra om jou te help as jy nog nie eens weet wie Hy is nie . En hoe kan jy weet wie Hy is as jy nog nooit van Hom gehoor het nie ? En hoe kan mense van Hom hoor as daar niemand is om hulle van Hom te vertel nie ?
45010015	En hoe kan mense vir ander van Hom gaan vertel as hulle nie gestuur word om dit te doen nie ? Daarom sê die Bybel : " Hoor hoe wonderlik klink die voetstappe van diegene wat vir ander mense gaan vertel van al die goeie dinge wat God doen . "
45010016	Nie almal glo egter hierdie goeie nuus nie . Daarom het Jesaja op 'n dag gevra : " Here , wat help dit dat ons vir ander mense van U vertel ? Hulle glo dit tog nie . "
45010017	Nogtans moet die Woord van die Here bekendgemaak word . Mense kan net tot geloof kom as hulle die Woord hoor . Daarom maak ek die boodskap van Christus oral bekend sodat mense 'n kans kan kry om dit te hoor .
45010018	Nou vra ek : Het hulle nie al genoeg kanse gehad om na God se Woord te luister nie ? Ja , natuurlik ! Een van die psalms sê juis : " Die stem van God se boodskappers het wêreldwyd weerklink . Hulle woorde is tot in die verste uithoeke van die wêreld gehoor . "
45010019	Waar lê die fout dan ? Het Israel nie verstaan waaroor dit alles gaan nie ? Luister na wat God deur sy kneg Moses hieroor sê : " Ek gaan julle nog baie jaloers maak op daardie mense op wie julle nou neersien . Wanneer julle sien hoe hulle in My glo , selfs al ken hulle My nie so goed soos julle nie , sal julle ontplof van woede . "
45010020	Jesaja het selfs nog verder gegaan . God het deur hom vir sy volk gesê : " Ek laat My vind deur mense wat nooit na My gesoek het nie . Ek het My bekendgemaak aan mense wat nooit eens gevra het wie Ek is nie . "
45010021	Daarna het Jesaja ook 'n verdoemende woord van God se kant af aan Israel gerig : " Dag na dag het Ek met oop arms op Israel se terugkoms gewag . Maar hulle ore is doof en hulle harte is so hard soos klip . "
45011001	Het God Israel afgeskryf ? Nee , glad nie . Ek self is die bewys dat dit nie waar is nie . Ek is immers ook 'n Israeliet , 'n lid van Abraham se nageslag , uit die stam van Benjamin .
45011002	Maar die belangrikste bewys dat God nie sy rug vir Israel gedraai het nie , is Hy self . Hy het Hom lank gelede aan Israel bekendgemaak . En Hy is nog heeltyd by hulle . Onthou julle die keer toe Elia oor hierdie einste Israeliete by God gaan kla het ?
45011003	" Here , hulle het u profete doodgemaak . Hulle het u altare onder hulle voete vertrap . Ek het alleen oorgebly . Nou is hulle ook agter my bloed aan , hulle wil my doodmaak . "
45011004	Julle onthou nog wat God se antwoord aan Elia was : " Ek het 7000 mans vir My oorgehou . Hulle dien My . Hulle sal nie daardie heidense afgod , Baäl , aanbid nie . "
45011005	Tot vandag toe is hierdie woorde waar . Daar is nou nog 'n klein groepie Israeliete wat in God glo . God self het hulle uitgekies om in Hom te glo . Hy het dit nie gedoen omdat hierdie mense so goed leef nie , maar omdat Hy so 'n genadige God is .
45011006	Hy red mense sonder dat hulle dit verdien . As mense hulle redding moes verdien , sou God mos nie meer 'n genadige God wees nie .
45011007	Wat het dan met die res van Israel skeefgeloop ? Wel , hulle het op die verkeerde manier by God probeer uitkom . Slegs die klein groepie wat deur God uitgekies is , het bly glo . Al die ander se harte is kliphard gemaak .
45011008	Dit gaan met hulle presies soos die Bybel sê : " God het hierdie spul oorgegee aan 'n diep slaap . Daarom sien hulle glad nie meer nie , en hulle hoor ook nie . Dit gaan tot vandag toe nog so . "
45011009	Dawid sê dieselfde in een van die psalms : " Mag hulle feesmaaltye hulle dodelik siek maak . Mag hulle in 'n lokval gelei word en in groot moeilikheid beland .
45011010	Mag hulle blind word sodat hulle niks kan sien nie . Mag hulle vir altyd krom loop van die pyn . "
45011011	Is Israel se kans by God vir altyd verby ? Beteken hulle val die einde van God se pad met hulle ? Nee , natuurlik nie . Ironies genoeg het Israel se val vir ander volke die kans gebied om God se redding te smaak . Dit moet Israel sommer groen van jaloesie maak . As hulle sien hoe mense uit ander volke nou God se goedheid geniet , moet hulle hulle begin afvra of hulle nie die ware lewe misloop nie .
45011012	As Israel se ongeloof bygedra het tot 'n wêreldwye bekering van mense uit ander volke , en as hulle val die res van die wêreld verryk het , dink net wat dit vir die wêreld sal beteken as al die Israeliete tot bekering moet kom .
45011013	Maar wag , ek wil nou spesifiek met diegene onder julle praat wat nie Israeliete is nie . Ek is immers deur God aangestel as 'n apostel om die goeie nuus aan mense buite Israel te vertel . En wat 'n wonderlike bediening is dit nie !
45011014	Ek doen dit met groot oorgawe in die hoop dat ek dalk my eie volk , die Jode , jaloers kan maak . Miskien kom 'n paar van hulle tot bekering as hulle sien hoe God se genade mense wat nie aan Israel behoort nie se lewe verander .
45011015	As God se verwerping van Israel daartoe gelei het dat die res van die wêreld met Hom versoen geraak het , dink net wat hulle terugkeer na God toe sal beteken : niks minder nie as die ewige lewe self !
45011016	Weet julle , as hierdie eerste offers vir God aanvaarbaar is , moet die res van die offer ook mos vir Hom aanvaarbaar wees . En as die wortel van die boom aan God gewy is , is die res van die boom ook mos Syne . Israel is soos die takke van 'n olyfboom wat stewig in die grond geanker is .
45011017	Maar party van hierdie olyfboom se takke is intussen afgebreek . Dit is al daardie Israeliete wat nie na God wou luister nie . In hulle plek is jy wat nie 'n Israeliet is nie soos 'n wildeolyf tussen die takke van die olyfboom ingeënt . Op dié manier kon jy deel in die wortel se lewenskrag . God se genade en sy liefde het ook na jou toe gevloei .
45011018	Jy moet egter nie nou dink dat jy beter as die ander takke is nie . Dis regtig nie jý wat die boom met wortel en al dra nie . Nee , dit is die wortel , God se genade wat van Abraham se tyd af deur die olyfboom vloei , wat jou ook dra . As dit nie daarvoor was nie , het jy ook nie geglo nie .
45011019	Miskien sal jy sê : " 'n Klompie takke is afgebreek om vir my plek te maak . " Goed .
45011020	Jy ' s reg . Hulle is uitgekap omdat hulle nie geglo het nie , en jy is in die olyfboom ingeplant omdat jy glo . Maar dit moet jou juis nederig maak . Jy moet groot eerbied vir God hê .
45011021	Onthou : God het nie gehuiwer om daardie ongelowige Israeliete uit te kap nie . Dink jy Hy sal anders met jou maak as jy nie na Hom luister nie ?
45011022	God is streng . Maar Hy is ook vol liefde . Hy tree streng op teenoor dooie lote , teenoor mense wat nie na Hom luister nie . Maar Hy tree vol liefde op teenoor lewende lote , teenoor mense soos jy wat elke dag uit sy goedheid leef . Jy mag egter nie God se goedheid as vanselfsprekend aanvaar nie . Dan kap Hy jou op 'n dag ook uit .
45011023	In God se olyfboom is daar nie plek vir dooie lote wat nie doen wat Hy sê nie .
45011024	Daar is tog goeie nuus vir die dooie lote , vir Israeliete wat nie in Christus glo nie . As hulle tot bekering kom , sal hulle dadelik weer in die olyfboom ingeënt word . God het die krag om dit te doen . Hy alleen kan dooie lote weer laat leef . Immers , as God vir jou wat 'n wildeolyftak is , so suksesvol op sy olyfboom kon inent , is dit mos geen probleem vir Hom om daardie olyftakke wat afgebreek is ook weer op die olyfboom in te ent nie .
45011025	My broers en susters , ek wil hê dat julle goed moet begryp hoe God se plan werk . As julle verkeerd oor Israel oordeel , dink julle kort voor lank dat julle belangriker as hulle is . Daarom wil ek nou 'n paar van God se geheime met julle deel . Wel , julle weet dat baie Israeliete se harte kliphard is , want hulle weier om in God te glo .
45011026	Maar dit sal ophou wanneer al God se uitverkorenes uit ander volke tot bekering gekom het . Op hierdie manier sal die ganse Israel , alle ware Israeliete , na God toe terugkeer . Dit is soos daar geskryf staan : " Die Redder kom van die berg Sion af . Hy sal Jakob se goddeloosheid verwyder .
45011027	Dit is my ooreenkoms met hulle : Ek sal hulle sondes vergewe . "
45011028	Baie Israeliete is vyande van die evangelie . Dit het natuurlik aan julle wat nie Jode is nie die kans gebied om in Jesus te glo . Maar aan die ander kant is hulle nog steeds God se vriende omdat Hy hulle uitgekies het . God bly immers getrou aan sy beloftes aan hulle voorvaders .
45011029	Hy gaan nooit terug op sy woord nie .
45011030	Vroeër was julle ook ongehoorsaam aan God . Nou glo julle egter omdat God julle jammer gekry het .
45011031	Dit het gebeur omdat die Jode die deur van God se genade toegeklap het . In reaksie daarop het God toe aan julle die kans gegee om in Hom te glo . Nou staan die Jode ook voor 'n toe deur . Omdat God julle jammer gekry het , staan hulle nou buite . Dit het egter gebeur sodat hulle ook nou God se ontferming kan beleef .
45011032	God het ons almal laat voel hoe verskriklik dit is om ver van Hom af te leef . Ons almal is aan die mag van die sonde oorgegee sodat ons kan ervaar hoe wonderlik dit is wanneer God sy genade aan ons almal bewys .
45011033	Niemand in die hemel of op die aarde het soveel wysheid en insig soos God nie . Wie kan dit waag om God se oordeel te bevraagteken ? Wie is in staat om sy optrede te verklaar ?
45011034	Wie ken God se planne ? Is daar iemand wat vir Hom kan voorskryf wat om te doen ?
45011035	Is daar iemand wat vir God 'n guns bewys het , sodat Hy iets aan hom moet terugdoen ?
45011036	Van God af kom alles wat bestaan . Hy hou alles in stand . Alles is daar om sy Naam groot te maak . Vir altyd . Ja en amen !
45012001	Ek wil nou 'n baie ernstige versoek tot julle rig . Ek doen dit omdat julle begryp hoe baie God vir julle omgee . Gee julle hele lewe aan Hom . Julle moet lewende offers in God se hand wees . 'n Lewe wat voltyds afgesonder is vir Hom is presies waaroor godsdiens gaan .
45012002	Moenie tuis raak in hierdie wêreld met al sy boosheid nie . Nee , laat God julle van binne af nuutmaak . Laat Hy julle manier van dink verander sodat julle kan weet wat Hy van julle verwag . Dan sal julle ook weet wat sy wil is en hoe julle julle hele lewe elke dag aan Hom moet oorgee .
45012003	Weet julle , God is baie goed vir my . Hy het my as sy apostel aangestel om sy wil bekend te maak . Daarom kan ek vir julle almal sê dat julle nie te veel van julleself moet dink nie . Nee , wees nederig . Onthou dat julle geloof 'n geskenk uit God se hand is . Wees dankbaar vir die geloof wat julle wel van Hom ontvang het . En hou op om julle met ander te vergelyk .
45012004	Ek wil dit met die beeld van 'n liggaam verduidelik . 'n Liggaam bestaan uit baie ledemate . Ons as kerk is ook soos 'n liggaam .
45012005	Ons is Christus se liggaam hier op aarde . Net soos die verskillende liggaamsdele elkeen sy eie funksie het , het ons as gelowiges ook verskillende funksies .
45012006	Om ons te help om hierdie funksies te vervul het God vir ons elkeen besondere hemelse geskenke gegee . Ons almal het nie dieselfde geestelike geskenke van Hom ontvang nie . God het dit aan ons elkeen uitgedeel soos Hy goedgedink het . As jou hemelse geskenk is om God se boodskap bekend te maak , doen net dit . Maak sy wil bekend in die geloof wat jy daarmee saam uit God se hand ontvang het .
45012007	As jy oor die gawe beskik om ander mense te dien , dien hulle dan met oorgawe . As jou hemelse geskenk is om ander te leer waaroor ons verhouding met God gaan , doen net dit .
45012008	As jy die gawe het om ander mense te vermaan en te vertroos , doen dit . As jou hemelse gawe is om jou besittings met ander te deel , moet dan nie suinig wees nie . As dit God se geskenk aan jou is dat jy een van die leiers in die kerk moet wees , doen dit met toewyding . En as jy oor die gawe beskik om mense te help wat in nood verkeer , doen dit met blydskap .
45012009	Moenie net maak asof julle mekaar liefhet nie . Nee , gee regtig vir mekaar om . Haat alles wat sleg is . Doen net waarvan God hou .
45012010	Julle moet mekaar soos eie broers en susters liefhê . Behandel mekaar met groot respek en agting .
45012011	Moenie vir een enkele oomblik verslap in julle diens aan die Here nie . Nee , laat die Gees julle met sy krag aan die brand steek sodat julle voluit vir God kan leef . Dien die Here met groot oorgawe .
45012012	Sien met blydskap uit na daardie dag waarop die Here alles nuut kom maak . Moenie mismoedig word as julle ly omdat julle Christene is nie . Bid sonder ophou .
45012013	Help ander gelowiges wat swaarkry . Wees gasvry . Stel julle huise tot beskikking van gelowiges wat nie 'n plek het om tuis te gaan nie .
45012014	Moenie mense beledig wat julle vervolg nie . Bid eerder dat God sy goedheid in hulle lewens sal uitstort .
45012015	Lag en vier fees saam met elkeen wat bly is . Huil saam met elkeen wat hartseer is .
45012016	Leef in harmonie met mekaar . Moenie baklei nie . Moenie beter as ander mense probeer wees nie . Maak vriende met mense wat nie te veel van hulleself dink nie . Onthou : julle beskik nie oor al die kennis en wysheid in die wêreld nie . Wees nederig .
45012017	Moenie net regsit om ander mense in eie munt terug te betaal as hulle iets verkeerds aan julle gedoen het nie . Doen liewer goeie dinge sodat ander mense kan sien dat julle God dien .
45012018	Doen van julle kant af alles in julle vermoë om in vrede met ander mense te leef .
45012019	Laat staan al julle wraakplanne , my liewe broers en susters . Dit pas glad nie by gelowiges nie . Los sulke dinge vir God . Daar staan immers in die Bybel : " ' Ek alleen het die reg om te straf ; Ek sal wraak neem , ' " sê die Here .
45012020	" ' As jou vyand honger is , moet jy sorg dat hy iets te ete kry . As hy dors is , moet jy hom iets gee om te drink . As jy dit doen , sal jy hom verskriklik skaam maak . ' "
45012021	Moenie toelaat dat dit wat sleg is in jou lewe die oorhand kry nie . Oorwin die Bose deur te doen wat God van jou vra .
45013001	Wees 'n goeie landsburger . Gehoorsaam die owerhede wat oor jou aangestel is . Onthou : hulle ontvang hulle gesag van God af , van Hom wat oor al die mag beskik .
45013002	As jy nie na die owerhede luister nie , verset jy jou eintlik teen God self . Dan wag daar groot probleme op jou .
45013003	'n Mens hoef natuurlik nie vir die owerhede bang te wees as jy hulle wette gehoorsaam nie . As jy egter 'n wetsoortreder is , het jy rede om benoud te wees . Terloops , dit is baie maklik om op goeie voet met die owerhede te wees : kom net al jou verpligtings getrou na . Dan sal hulle selfs sê dat jy 'n voorbeeldige landsburger is .
45013004	Ek sê weer : die owerhede staan in God se diens . Hy verwag van hulle om te sorg dat wet en orde gehandhaaf word . As jy 'n wetsgehoorsame burger is , kan jy maar ontspan . Maar as jy die wet oortree , gaan hulle jou swaar straf . God vereis immers van die owerhede om alle wetsoortreders vas te vat .
45013005	Jy moet egter nie net na die owerhede luister omdat jy bang is dat jy gestraf sal word as jy verkeerd doen nie . Nee , jy moet ook na hulle luister omdat jy weet dat God dit van jou vra .
45013006	Julle betaal belasting sodat daar goeie orde in die samelewing kan wees . Dit is die owerhede as dienaars van God se plig om hierdie belasting reg aan te wend .
45013007	Betaal dus wat jy verskuldig is : belasting aan dié wat belasting vra , tolgeld aan dié wat dit vra , ontsag aan dié wat dit toekom , respek vir dié wat gerespekteer moet word , en eer vir dié wat geëer moet word .
45013008	Betaal jou skuld ! Moet niks aan ander mense skuld nie , behalwe om absoluut lojaal en vol liefde teenoor hulle te wees . As jy ander mense liefhet , het jy die hele wet van God nagekom .
45013009	Al die voorskrifte in die wet — jy mag nie 'n seksuele verhouding met iemand buite jou huwelik hê nie ; jy mag nie iemand anders vermoor nie ; jy mag nie iets vat wat nie aan jou behoort nie ; jy mag nie dinge begeer wat nie joune is nie , en al die ander voorskrifte — kan in een enkele sin saamgevat word : jy moet vir jou medemens net soveel omgee soos vir jouself .
45013010	Sulke soort liefde benadeel nooit ander mense nie . Daarom , wanneer jy ander mense van harte liefhet , gehoorsaam jy die ganse wet .
45013011	Julle moenie so vasgevang raak in julle besige lewens dat julle nie agterkom hoe laat dit al is nie . Kyk , die einde , die groot dag van die Here , is voor die deur .
45013012	Trouens , dit is sommer al baie nader aan ons as toe ons tot bekering gekom het . Daarom moet ons wakker word . Die nag is verby ; dit is al amper dag .
45013013	Ons moet dadelik ophou met al ons sondes wat tot die donker hoort en begin leef soos mense van die dag wat God se wapens van die lig aanhet . Ons moet net doen wat God sê . Skandelike dinge soos uitspattighede en dronkpartytjies , seksuele losbandigheid en goddeloosheid , 'n bakleiery en jaloesie is nou heeltemal ontoelaatbaar .
45013014	Staan dadelik op en trek die krag van die Here Jesus Christus as julle nuwe klere aan . Moet nooit enige plek vir sonde in julle lewens gee nie . Moet nooit swig voor versoekings nie .
45014001	Moenie maak asof jy beter is as ander gelowiges wie se geloof nog nie so sterk soos joune is nie . Aanvaar hulle met oop arms sonder om van vroeg tot laat met hulle te stry en baklei . Ek wil dit met 'n voorbeeld illustreer .
45014002	'n Christen wie se geloof sterk is , het nie 'n probleem om verskillende soorte kos te eet nie . Maar 'n Christen wie se geloof nog nie so groot is nie , sal weier om kos te eet wat deur die Jode as onrein beskou word , of kos wat deur ongelowiges aan hulle afgode gewy is .
45014003	Nou moet hierdie gelowiges egter nie die fout maak om mekaar te veroordeel oor wat hulle eet of oor wat hulle nie eet nie , want God het plek vir albei van hulle .
45014004	Wie dink jy is jy dat jy so maklik 'n oordeel uitspreek oor die manier waarop ander mense hulle geloof uitleef ? God self sal mos besluit of hulle reg doen of nie . Dit is nie jou werk nie . In elk geval , mense wat in God glo , al doen hulle dit op 'n ander manier as jy , sal gered word . Die Here sal daarvoor sorg .
45014005	Daar is mense wat sê dat sekere dae heiliger as ander dae is . En daar is mense wat sê dat alle dae presies dieselfde is . Elkeen moet in hierdie geval maar self besluit wat reg is . Wat wel belangrik is , is dat albei van hulle God se eer voorop sal stel .
45014006	Wat ek bedoel , is dit : as jy besluit om een dag heiliger as 'n ander dag te hou , doen dit dan tot eer van die Here . As jy besluit om alle kos te eet , doen dit tot eer van die Here . Sê vir God dankie daarvoor . As jy egter besluit om sekere soorte kos nie te eet nie omdat dit met jou geloofsbeskouings bots , doen dit ook tot eer van die Here . Sê dan vir God dankie vir daardie kos wat jy wel eet .
45014007	Onthou , nie een van ons leef of sterf vir onsself nie . Nee , ons almal staan in voltydse diens van die Here .
45014008	Daarom moet ons voluit vir Hom leef en doodgaan . Letterlik alles wat ons doen , moet tot eer van die Here gedoen word , want ons behoort aan Hom . Dit geld terwyl ons nou nog lewe , maar ook later wanneer ons doodgaan .
45014009	Dit is tog hoekom Christus gesterf en weer lewendig geword het sodat Hy die Here oor die dooies en die lewendes kan wees .
45014010	Waarom veroordeel jy dan nog jou broer in die Here ? En waarom verag jy jou suster in die Here ? Dit is nie jou werk om regter oor ander gelowiges te speel nie . God sal dit doen wanneer ons almal eendag voor Hom staan .
45014011	Die Bybel sê mos : " ' So seker as Ek leef , ' sê die Here , ' alle mense op aarde sal voor My die knie buig . Almal sal erken dat Ek God is . ' "
45014012	Sorg daarom dat jou eie saak reg is wanneer jy die dag voor God se troon moet gaan staan . Want jy sal op daardie dag net verslag oor jou eie lewe aan Hom moet doen .
45014013	Moenie gedurig kritiek lewer op hoe ander mense lewe nie . Nee , maak eerder seker dat jy nie die oorsaak is dat ander gelowiges struikel en val nie . Moenie dit vir hulle moeilik maak om in God te glo nie .
45014014	As julle my persoonlike mening oor al hierdie dinge vra , sê ek sommer reguit vir julle dat geen kos vanself onrein is nie . 'n Mens kan enigiets eet . Maar as party mense tog dink dat dit verkeerd is om sekere soorte kos te eet , moet hulle dit liewer nie eet nie . Dan doen hulle verkeerd . Hiervan het die Here Jesus my oortuig .
45014015	As jy ander Christene aanstoot gee deur die kos wat jy eet , selfs al is dit nie in jou eie oë verkeerd nie , maak jy nie reg nie . Dan tree jy nie volgens die reëls van die Christelike liefde op nie . Onthou dat daardie mense wat weier om sekere soorte kos te eet , ook Christene is . Christus het ook vir hulle gesterf .
45014016	Waarom wil jy hulle lewens dan verwoes deur iets wat glad nie belangrik is nie ? Moenie só julle goeie naam deur die modder sleep nie .
45014017	Dit gaan regtig nie in God se koninkryk oor wat 'n mens eet of drink nie . Allermins ! Nee , daar waar God heers , is dit die belangrikste dat sondaars op grond van sy ongelooflike goedheid van hulle sondes vrygespreek word . Daar gaan dit oor vrede met God en oor blydskap omdat die Heilige Gees met sy groot krag aanwesig is .
45014018	Almal wat Christus dien , maak God se hart baie bly . Boonop het ander mense ook groot respek vir hulle .
45014019	Kom ons doen ons uiterste bes om in vrede met mekaar te leef . Kom ons help om mekaar se geloof sterk te maak .
45014020	Wat bereik ons as ons alles wat God in ons lewe opgebou het , gaan staan en afbreek oor 'n stukkie vleis ? Ek sê weer : 'n mens kan alle kos eet . Maar as jy ander mense aanstoot gee deur dit wat jy eet , tree jy verkeerd op .
45014021	As jy in die openbaar vleis eet of wyn drink of enigiets anders doen wat ander gelowiges laat struikel , is jy baie selfsugtig .
45014022	Natuurlik het jy die reg om te glo soos jy glo . Maar onthou , dit is in die eerste plek 'n saak tussen God en jou . Dit is wonderlik as jy nie met 'n klomp skuldgevoelens opgeskeep sit oor hoe jy God dien nie .
45014023	Maar as jy twyfel of dit wat jy doen reg is — as jy byvoorbeeld vleis eet terwyl jy nie weet of jy dit mag doen nie — is jy skuldig voor God . As dit wat jy doen nie uit jou geloofsoortuigings voortspruit nie , is dit sonde .
45015001	Dié van ons wie se geloof sterk is , het 'n plig teenoor ander Christene wie se geloof nog nie so sterk is nie . Ons moet hulle aanvaar en hulle bystaan . Geloof gaan tog nie net oor ons nie .
45015002	Ons kan nie net daardie dinge doen wat ons gelukkig maak sonder om te vra hoe ander gelowiges daaroor voel nie . Daarom moet ons alles in ons vermoë doen om te sorg dat ander gelowiges ook gelukkig is . Dit is ons plig om hulle geloof sterk te maak en op te bou .
45015003	Christus het presies dit kom doen toe Hy op aarde was . Hy het nie na sy eie belange omgesien nie , maar na dié van ander . Dit is soos die Bybel sê : " Al die beledigings wat die mense na u kant toe gegooi het , het Ek gedra . Dit het alles op My afgekom . "
45015004	Alles wat in die Bybel opgeteken is , is neergeskryf om ons te leer . Die Bybel versterk ons geloof en moedig ons aan sodat ons elke dag kan uitsien na die terugkoms van die Here .
45015005	Mag God , wat ons almal se geloof sterk maak en ons krag gee , julle help om regtig goed met mekaar oor die weg te kom . Dit is presies wat Christus Jesus wil hê .
45015006	Mag julle almal saam soos 'n groot koor in 'n harmonie van stemme God se Naam grootmaak . Aan Hom , die Vader van ons Here Jesus Christus , kom al die lof toe .
45015007	Julle moet mekaar asseblief aanvaar . Onthou : Christus het julle almal met oop arms aanvaar en op hierdie manier groot eer aan God gebring .
45015008	Christus het aarde toe gekom om die Jode te dien en om te wys dat God sy woord hou . So het Hy die beloftes wat God aan hulle voorouers gemaak het , waar laat word .
45015009	Maar Christus het gelukkig nie al die ander volke vergeet nie . Hy het hulle so jammer gekry dat Hy ook aan hulle 'n plek in God se nuwe koor gegee het . Daarom maak hulle nou ook sy Naam groot . Die Bybel vertel ook vir ons hiervan : " Saam met mense uit ander volke sal ek u Naam grootmaak . Ek sal u Naam loof deur 'n psalm tot u eer te sing . "
45015010	En ook : " Wees bly , almal van julle wat aan ander volke behoort . Wees bly saam met almal in Israel . "
45015011	En : " Mense van alle volke : Prys die Here ! Almal op aarde : Loof die Here ! "
45015012	Of soos Jesaja sê : " 'n Baie belangrike persoon sal uit ons voorvader Isai se nageslag kom . Hy sal oor die hele aarde regeer . Almal sal hulle hoop en vertroue in Hom stel . "
45015013	Ek bid dat God in wie julle al julle hoop stel , elke deeltjie van julle geloofslewe sal vol maak met blydskap en vreugde . Dan sal julle , deur die groot krag van die Heilige Gees in julle lewens , altyd oorvloedige hoop hê . Dan sal julle onwrikbaar vashou aan die Here , kom wat wil .
45015014	My broers en susters , ek weet van al julle goeie eienskappe . Julle is toegewyde mense . Julle het ook baie kennis oor God . Boonop help julle mekaar om te leef soos God dit wil hê .
45015015	Daarom moet julle tog nie dink dat my brief , wat hier en daar nogal skerp is , as kritiek teen julle bedoel is nie . Glad nie . Ek sê maar net reguit alles wat God deur sy goedheid van my verwag om vir julle te sê .
45015016	Hy het my aangestel as Christus Jesus se dienaar om onder mense te werk wat nie aan Israel behoort nie . Dit is my taak om soos 'n priester die goeie nuus van God aan hulle te bring . Hulle moet soos 'n offer voor God neergesit word , 'n offer wat God baie bly maak omdat die Heilige Gees hulle lewens nuutgemaak het .
45015017	Ek is baie trots op alles wat Christus Jesus tot dusver deur my werk vir God bereik het .
45015018	Natuurlik sal ek dit nooit waag om oor my eie prestasies te praat nie . Nee , ek kan slegs praat oor wat Christus deur my gedoen het . Hy het elke woord en daad van my in sy diens geneem . Oral het mense wat nie aan Israel behoort nie , begin om in God te glo .
45015019	Groot tekens en wonders het plaasgevind waar ek gepreek het . Dit is omdat die groot krag van die Gees by my is . Daarom kon ek die goeie nuus oor Christus van Jerusalem af tot in die noordweste van Griekeland , daar in Illirikum , uitdra .
45015020	Ek het vir my een doel voor oë gestel : ek moes in plekke gaan preek waar mense nog glad nie van Christus gehoor het nie . Dit is nie my taak om die evangelie te gaan verkondig waar mense al klaar die evangelie bekendgemaak het nie .
45015021	My leuse word in die volgende Bybelteks saamgevat : " Daardie mense wat nog nie van die Here gehoor het nie — hulle sal Hom sien ! Hulle wat nog glad nie van Hom gehoor het nie — hulle sal verstaan waaroor dit alles gaan ! "
45015022	As gevolg van al my sendingwerk kon ek tot nou toe nog nie daar by julle uitkom nie .
45015023	My werk in hierdie streke is egter nou afgehandel . Daarom kan ek my jare lange droom om Rome toe te gaan uiteindelik waar maak .
45015024	Ek gaan binnekort Spanje toe . Op pad soontoe kom ek dan 'n rukkie by julle oorbly . Daarna kan julle my op die pad na Spanje toe weghelp .
45015025	Voordat ek na julle toe kom , moet ek net eers in Jerusalem 'n draai gaan maak . Ek is op pad soontoe met 'n groot geldelike bydrae vir die gelowiges wat daar bly .
45015026	Hierdie geld is deur Christene in die provinsies van Masedonië en Agaje vir die arm gelowiges in Jerusalem ingesamel .
45015027	Hulle het hierdie liefdesdiens met groot geesdrif onderneem . Eintlik is dit ook hulle plig om die gelowiges in Jerusalem te help . Hulle het immers groot geestelike geskenke van daar af ontvang . Die goeie nuus oor Jesus Christus het mos van Jerusalem af na die hele wêreld toe uitgekring . Daarom is dit ook net reg dat die Christene van Masedonië en Agaje hulle geld met die arm gelowiges in Jerusalem deel .
45015028	Sodra ek hierdie wonderlike geldelike bydrae van die gelowiges uit Masedonië en Agaje veilig in Jerusalem besorg het , gaan ek Spanje toe . Op pad soontoe kom bly ek dan by julle daar in Rome oor .
45015029	Ek weet dat my plan om julle te kom besoek Christus se volle goedkeuring en sy seën wegdra . Daarom wag daar 'n groot fees op ons almal .
45015030	My liewe broers en susters , ek wil tog iets belangriks vir julle vra : bid asseblief vir my ! Ek vra dit in die Naam van ons Here Jesus Christus . En ek vra dit omdat die Heilige Gees ons almal met liefdesbande aan mekaar vasgebind het .
45015031	Julle moet baie ernstig vir God vra om my te beskerm teen al die ongelowiges daar in Judea . Bid ook dat die Christene in Jerusalem hierdie geldelike bydrae wat ek na hulle toe vat , sal aanvaar .
45015032	Daarna , as God wil , kom ek na julle toe . Ek sien sommer baie daarna uit . Dit sal my hart bly maak om julle te sien en om 'n rukkie daar by julle te kom uitrus .
45015033	Ons wonderlike God wat vrede gee , is by julle almal . Amen .
45016001	Febe , die dienende leier van die kerk in Kenchreë , een van die hawens van Korinte , is op pad daar na julle toe .
45016002	Ontvang haar asseblief vriendelik in die Naam van die Here . Maak julle harte en julle huise vir haar oop , soos dit mos by gelowiges pas . Febe het in die verlede al aan baie mense goed gedoen . Sy was selfs ook my weldoener . Daarom vra ek dat julle haar tog asseblief op die hande moet dra .
45016003	Sê ook groete aan my twee goeie vriende Priscilla en Akwila .
45016004	Hulle het baie hard saam met my gewerk om die goeie nuus oor Christus Jesus uit te dra . Hulle was selfs bereid om hulle lewens vir my te waag . Natuurlik is ek nie die enigste persoon wat dankbaar is oor alles wat hierdie egpaar doen nie . In al die gemeentes waar mense uit ander volke bymekaarkom , is daar groot waardering vir Priscilla en Akwila .
45016005	O ja , sê asseblief ook groete aan die gelowiges wat daar in hulle huis in Rome bymekaarkom . Dra my groete oor aan my liewe vriend Epenetus . Weet julle , hy is die heel eerste persoon in die provinsie Asië wat 'n Christen geword het .
45016006	Groete ook aan Maria . Sy dien julle almal met groot oorgawe .
45016007	Sê ook vir daardie twee volksgenote van my , Andronikus en Junias , dat ek aan hulle dink . Hulle was vroeër saam met my in die tronk . Die apostels in Jerusalem dink baie van hulle . Hulle is twee gesoute gelowiges wat selfs nog voor my Christene geword het .
45016008	Sê groete vir Ampliatus , my goeie vriend in Christus ,
45016009	en vir Urbanus , een van my medewerkers in Christus se diens , en vir Stagis , 'n gewaardeerde vriend .
45016010	Groete ook aan Apelles , 'n toegewyde gelowige , en almal daar in die huis van Aristobulus .
45016011	Laat weet ook vir Herodion , nog 'n volksgenoot van my , dat ek aan hom dink .
45016012	Sê asseblief ook groete aan almal in Narsissus se huis wat in die Here glo , asook vir Trifena en Trifosa , twee vroue wat die Here met oorgawe dien . Groete ook aan my goeie vriendin Persis . Sy is 'n toegewyde kind van die Here .
45016013	Dra ook my goeie wense oor aan Rufus , iemand wie se hele lewe wys dat hy deur die Here uitgekies is . Groete ook aan sy ma . Weet julle , sy is ook vir my soos 'n ma .
45016014	Sê groete vir Asinkritus , Flegon , Hermes , Patrobas , Hermas en al die ander broers daar by hulle .
45016015	Groete ook aan Filologus en Julias , asook aan Nereus en sy suster , en aan Olimpas en al die gelowiges daar by hulle .
45016016	Groet mekaar met groot hartlikheid en liefde , soos dit by gelowiges pas . Al die ander gemeentes van Christus stuur ook groete vir julle .
45016017	Broers en susters , oppas vir daardie mense wat die kerk probeer skeur met hulle vals sienings oor God . Hulle krap almal om omdat hulle dinge sê wat in stryd is met alles wat julle oor God geleer het . Bly uit hulle pad uit .
45016018	Hierdie mense maak net asof hulle Christene is , maar hulle stel glad nie daarin belang om ons Here Jesus te dien nie . Nee , hulle dien net hulle eie siek begeertes . Hulle gebruik mooi woorde en vleitaal om onskuldige gelowiges deurmekaar te maak .
45016019	Teen hierdie tyd weet almal al van julle geloof in Christus . Dit maak my hart sommer baie bly . Ek is regtig trots op julle . Hou so aan . Wees verstandig wanneer dit by goeie dade kom . Maar wees dom wanneer dit by sondes kom . Moenie vir die sonde 'n vastrapplek in julle lewens gee nie .
45016020	Ek het goeie nuus vir julle : ons wonderlike God wat aan ons almal sy vrede gee , gaan Satan binnekort onder julle voete fyn en flenters trap . Tot op daardie dag sal ons Here Jesus Christus met sy goedheid by julle wees .
45016021	My medewerker in Christus se diens , Timoteus , stuur vir julle groete . So ook my volksgenote Lucius , Jason en Sosipater .
45016022	Tertius , wat alles neergeskryf het wat ek in hierdie brief sê , stuur ook groete in die Here .
45016023	Gaius , by wie ek tans bly , en die hele gemeente in Korinte laat weet ook dat hulle aan julle dink . So ook Erastus , die stadsklerk van Korinte , en Kwartus , 'n toegewyde broer in die Here .
45016025	God besit al die mag . Niemand in die hemel of op die aarde is so sterk soos Hy nie . God sal sorg dat julle in Hom bly glo . Ek weet dit omdat ek die goeie nuus oor Jesus Christus ken .
45016026	Ek maak dit oral bekend , ook aan julle . Baie eeue lank het mense nie geweet wat God se verlossingsplan is nie , maar nou het Hy dit openlik kom bekendmaak . God het beveel dat dit wat in die profete opgeskryf staan , nou verkondig moet word aan mense wat nie aan die volk van Israel behoort nie . Hy wil hê dat hulle ook in Hom moet glo en doen wat Hy sê .
45016027	Ons wonderlike God besit al die wysheid en die kennis . Aan Hom , die enigste God , kom al die eer toe , van nou af tot in ewigheid deur Jesus Christus . Amen !
46001001	Van Paulus . Jesus Christus het my geroep en my met 'n spesiale doel gestuur . Dit is hoe God dit wou gehad het . En van Sostenes , wat ook 'n kind van God is .
46001002	Aan die gemeente van God in Korinte . Dit is die mense wat aan God behoort omdat hulle Jesus Christus ken . God het hulle geroep om net vir Hom te leef . Die brief is ook bedoel vir al die mense wat ons Here Jesus Christus se gesag erken en Hom aanbid . Dit maak nie saak waar hulle is nie , net solank húlle Here óns Here is .
46001003	Mag God ons Vader en ons Here Jesus Christus baie goed vir julle wees . Mag Hulle julle innerlik rustig maak en vrede gee .
46001004	Ek sê altyd vir God dankie vir al die goeie dinge wat Hy so onverdiend vir julle gee . Ek praat van alles wat julle gekry het vandat julle Jesus Christus leer ken het . Hy het letterlik alles vir julle gegee wat julle nodig gehad het .
46001005	Julle het die dinge van God goed leer ken en kan maklik daaroor praat .
46001006	Dat dit wat ek vir julle oor Jesus vertel het , waar is , kan in julle lewe gesien word .
46001007	Ja-nee , julle het niks nodig nie , want God sorg dat julle kry wat julle op geestelike gebied nodig het . Julle sien ook opgewonde daarna uit dat ons Here Jesus Christus weer na ons toe kom sodat almal Hom kan sien . Niemand sal dan 'n enkele skewe woord teen julle kan sê nie . Hy sal julle nie in die steek laat nie .
46001008	Hy sal julle enduit gee wat julle moet hê .
46001009	Julle kan God vertrou , want Hy doen altyd wat Hy beloof . Hy self het julle uitgenooi om Jesus Christus , ons Here , se goeie vriende te word .
46001010	Kinders van die Here , werk asseblief tog saam . Namens ons Here Jesus Christus vra ek julle dit baie mooi , maar baie ernstig . Daar moet nie heeltyd 'n stryery onder julle wees nie . Julle moet met mekaar oor die weg kom . Moenie dwarstrek nie , maar dink en doen liewer soos een man saam .
46001011	Ek noem dit omdat van Chloë se familie hier by my aangekom en vertel het dat julle so onder mekaar baklei .
46001012	Laat ek dit so stel : een van julle sal sê : " Paulus is net die man . " Ander sal dan aan die stry gaan en sê dat Apollos of Petrus beter is . " Nee , " sal ander weer sê , " ons volg maar net vir Jesus . "
46001013	Nou vra ek : Is Christus dan so 'n los klomp stukke ? Het ek , Paulus , miskien vir julle daar aan die kruis gehang ? Is daar by julle doop miskien gesê dat julle gedoop word omdat Paulus so goed is ?
46001014	Nou is ek eintlik bly dat ek nie te veel van julle gedoop het nie , maar net vir Krispus en Gaius .
46001015	Daarom kan niemand nou loop en spog dat hy deur my gedoop is asof dit iets besonders is nie .
46001016	( O ja , amper vergeet ek , ek het nog Stefanas en sy mense ook gedoop . Verder kan ek aan niemand anders dink nie . )
46001017	Christus het my nie gestuur om mense vir myself bymekaar te maak deur te doop nie . Nee , Hy het my gestuur om vir julle die goeie boodskap oor Hom te kom vertel . Dit moet ek nie doen met vreeslik geleerde en moeilike taal om mense te beïndruk nie . Nie taal nie , maar die werklikheid van die kruisgebeurtenis van Jesus moet mense beïndruk . Daar lê die werklike krag van die boodskap oor Jesus . En dit mag nooit agter slim argumente of geleerde taal weggesteek word nie .
46001018	Dat Jesus aan die kruis moes sterf , klink wel so onwaar soos 'n feëverhaal vir die mense wat hulle nie aan God steur nie . Hulle is buitendien op pad hel toe . Maar ons wat God leer ken het en nou Syne is , put soveel geestelike krag daaruit . God maak ons sterk deur die boodskap oor wat aan die kruis gebeur het .
46001019	Daar is geskryf : " God sal vir almal wys hoe verkeerd selfs die slimste mense is . Wat vir hulle so slim lyk , is eintlik maar baie dom . "
46001020	Gaan roep maar die mense wat sê hulle weet baie . Gaan kry die professore . En waar is die mense met die gladde tong ? Het God nie gewys dat al hierdie slimmighede wat mense kwytraak eintlik maar baie dom is wanneer dit kom by dit wat regtig belangrik is nie ?
46001021	Mense met al hulle slimmighede het nie die vaagste benul waaroor dit gaan wanneer dit by die dinge van God kom nie . God het in sy wysheid besluit dat dit so sal wees . Mense dink dalk dat die kruis en wat daar gebeur het nie sin maak nie . Dít is egter die manier waarop God besluit het om mense uit hulle sonde na Hom toe terug te bring . Ek praat van mense wat God vertrou .
46001022	Die Jode sou wonderlike bomenslike tekens verkies het en die Grieke sou liewer wou gehad het dat alles mooi uitgeredeneer kon word .
46001023	Maar ons vertel vir almal dat Jesus wat gekruisig is , die manier is waarop God dinge tussen Hom en sondaars regmaak . Die Jode weier botweg om dit te aanvaar en ander mense lag daaroor asof dit sommer 'n storie of 'n feëverhaal is .
46001024	Onder hierdie klomp spottende pessimiste is daar tog 'n klompie wat God se stem gehoor het en luister . Hulle ken die waarheid . As jy Christus ken , ken jy die krag wat net God kan gee en verstaan jy al God se planne . Menslike dinge kan mos nie met goddelike dinge vergelyk word nie . Om dit so te stel : die “ domste ” ding wat God volgens die wêreld kan doen , is ver slimmer as die heel slimste ding wat die slimste mens kan uitdink . Al span mense al hulle kragte saam , is dit nog nie eens 'n druppel in die emmer teenoor God se krag nie .
46001025	
46001026	My liewe vriende , dink 'n bietjie mooi na oor wie julle regtig was voor God julle uitgenooi het . Volgens mense was die meeste van julle maar dommerig en eenvoudig . Julle was maar gewone werkers sonder enige invloed wat uit die swakker deel van die dorp gekom het . Maar God werk anders . God het juis onbelangrike mense aan wie niemand hulle steur nie , gekies om die beterweterige mense wat dink hulle is belangrik , skaam te maak . God se keuse het geval op mense op wie almal trap omdat hulle sosiaal nie vir daardie mense iets kan beteken nie . Mense wat dink hulle is die room van die samelewing sal skaam en verleë voor hierdie arme onbelangrike mense moet kom staan .
46001027	God het die maatstawwe van die wêreld totaal omgekeer . Wat volgens mense swak is , het God besluit om sterk te maak .
46001028	Dinge waaraan mense hulle nie steur nie en wat hulle dink nutteloos is , gebruik God om sy doel te bereik . So word dinge wat mense weer dink iets werd is , nutteloos wanneer dit by God se planne kom .
46001029	Geen mens kan dus voor God gaan staan en spog dat hy iets met die reddingsplanne van God te doen het en daarvoor geprys moet word nie .
46001030	God en God alleen het dit vir julle moontlik gemaak om Christus Jesus te leer ken . Jesus is die Een deur wie ons kan sien watter slim planne God gemaak het : deur Hom word ons saak met God reggemaak , word ons mense wat geheel en al net vir God leef . Ja , Hy is die Een deur wie God ons sy vriende maak .
46001031	Daar staan mos geskryf : " As iemand wil spog , laat hom spog oor wat die Here gedoen het . "
46002001	My liewe vriende , onthou julle nog toe ek die eerste maal daar by julle aangekom het ? Toe ek julle van God se wonderlike planne kom vertel het , het ek nie met lang stories wat mooi klink of ingewikkelde redenasies gekom nie .
46002002	Ek het dit doelbewus eenvoudig gehou : ek het julle van Jesus Christus kom vertel , die Jesus wat aan die kruis dood is .
46002003	Ek was nie voor op die wa nie . Om die waarheid te sê , ek was maar skrikkerig , want ek het geweet ek is nie iemand wat belangrik of invloedryk is nie .
46002004	Ja , my boodskap was eenvoudig . Dit was nie 'n klomp hoë woorde wat 'n mens se kop laat draai of so geleerd klink dat jy maar net ja en amen sê nie . In plaas daarvan om na slim argumente te luister kon mense eerder sien hoe kragtig die Gees van God werk .
46002005	Julle vertroue op God en sy boodskap staan dus nie op die wankelrige pilare van mense se slim idees nie , maar dit staan vierkant op die krag van God .
46002006	Ek praat met julle oor baie diep dinge wat julle lewe diep beïnvloed . Net mense wat daarvoor ryp is , kan dit regtig verstaan . Dit is nie populêre dinge of dinge wat die belangrike mense baie beïndruk nie . Hierdie mense leef in elk geval maar net 'n rukkie en dan gaan hulle manier van lewe saam met hulle dood .
46002007	Nee , die boodskap wat ek bring , is dit wat regtig waar en reg is . Dit is soos God bedoel het ons lewe moet wees . Niemand het mooi besef presies hoe dit sou wees nie , want God het dit geheim gehou tot nou toe . Nog voor die wêreld geskape is , het Hy al hierdie dinge spesiaal net vir ons reggemaak .
46002008	Nie een van die leiers van hierdie wêreld het 'n idee waaroor God se planne gaan nie . As hulle 'n idee gehad het , sou hulle nie die Here wat soveel goddelikheid uitgestraal het , aan 'n kruis vasgeslaan het om daar te sterf nie .
46002009	Daar is mos geskryf : " Niemand het nog ooit so iets gesien of gehoor nie . In sy wildste drome kon niemand nog ooit homself so iets voorstel nie . Ek praat van al die dinge wat God reggemaak het vir die mense wat Hom liefhet . "
46002010	Ons weet nie hierdie dinge sommer vanself nie . God het dit vir ons met behulp van sy Gees kom verduidelik . Die Heilige Gees weet alles , tot alles wat in God se diepste gedagtes aangaan .
46002011	Dit is net soos met 'n mens . Niemand weet wat binne-in jou omgaan behalwe jou gees nie . Net so weet niemand wat binne-in God omgaan behalwe God se Gees nie .
46002012	Juis hierdie Gees het God vir ons gegee . Hy het nie sommer 'n gewone gees vir ons gegee wat niks van Hom af weet nie . Omdat ons God se Gees in ons het , kan ons presies begryp wat God so onverdiend vir ons gegee het . Die Gees vertel ons immers daarvan .
46002013	Ons vertel julle dus nie allerhande slimmighede wat ons by ander mense gehoor of in boeke gelees het nie . Wat ons julle vertel , het ons by die Gees self geleer . Dit is God se geestelike boodskap .
46002014	Iemand wat net op 'n menslike vlak bly dink en net glo wat mense kan verklaar , sal nie 'n woord van God se geestelike boodskap wil aanvaar nie . Dit sal nie vir hom sin maak nie en hy sal nie kan verstaan hoe op aarde dit moontlik kan wees nie . Die fout lê by hom en nie by die dinge wat hy nie kan verstaan nie . Hy is die een wie se oë heeltemal toe is vir die geestelike dinge . Net die Heilige Gees kan hierdie dinge vir 'n mens duidelik maak .
46002015	Iemand wat die Heilige Gees in sy lewe het , sal weet wat om van al hierdie dinge te dink . Hy sal geestelik sensitief wees , al sal die ongelowige mense hom nie verstaan nie .
46002016	Die Skrif sê mos : " Wie weet wat binne-in die Here omgaan sodat hy vir Hom kan sê wat om te doen ? " Ons wat sy Gees het , ken Jesus deur en deur .
46003001	My vriende , ek kon nie met julle praat soos met mense wat die geestelike dinge van God verstaan en so leef nie . Ek moes sowaar met julle praat soos met mense wat glad nie bekommerd is oor wat God wil hê nie . Julle het net aan julleself gedink . Julle was net soos mense wat so pas Christene geword het en nog nie mooi weet wat Jesus van julle verwag nie . Geestelik was julle soos pap babatjies .
46003002	Soos 'n pap babatjie net melk kan inkry , het julle net kans gesien vir die heel eenvoudigste geestelike boodskappe . Enigiets meer ingewikkeld was vir julle te veel . En nog steeds gaan dit so met julle ,
46003003	want julle stel net belang in julleself en julle menslike behoeftes . Kyk net na julle . Julle baklei soos kat en hond en gun mekaar niks nie . Bewys dit nie juis dat julle net aan julleself dink nie ? Tree julle nie op soos mense wat eerder hulle eie belange as God se belange kies nie ?
46003004	Is dit nie presies wat julle prakties bewys as die een sê : " Ek dink Paulus is die beste dominee , " en die ander een weer : " Nee , ek dink Apollos is beter " nie ?
46003005	Wie is Apollos nou miskien dat hy so besonders is ? Of Paulus , dat die gemeente so oor hulle moet stry ? Hulle is maar net werkers van God wat julle gehelp het om Jesus te leer ken . Die Here het vir elkeen sy spesiale werk gegee . Dit is maar al wat hulle doen .
46003006	Ek het die saad van die evangelie in julle hart geplant en Apollos het dit nat gehou , maar dit was God wat gesorg het dat daardie saad groei .
46003007	Wie dink julle is nou eintlik die belangrikste van hierdie drie ? Natuurlik God wat daardie saad lewe gee en dit laat groei .
46003008	Die een wat die saad plant en die een wat dit nat hou , werk saam soos in een span . Daar is nie 'n verskil in die belangrikheid van wat hulle doen nie . Buitendien is God — en nie ons nie — die Een wat sal sorg dat elkeen van hulle die dank sal kry wat hulle verdien .
46003009	Ek en Apollos is maar net mense wat die voorreg het om God te help . En julle is die mense wat God vir ons gegee het om te help . 'n Mens kan julle , as die Here se gemeente , ook vergelyk met 'n gebou wat aan God behoort .
46003010	God was baie goed vir my en het my geleer om in julle gemeente te werk soos 'n bouer wat sy werk ken . Ek het die fondament stewig en goed gelê . Ander bouers werk nou verder aan die gebou . Elkeen wat daarná bou , moet egter doodseker maak dat hy behoorlik en reg bou .
46003011	Daar kan net op een plek gebou word en dit is waar ek die fondament gelê het . Daardie fondament is Jesus Christus . Geestelike bouwerk op enige ander fondament help niks nie . Dit maak ook baie saak hoe en waarmee 'n mens op daardie fondament bou .
46003012	Kyk mooi na die materiaal wat julle gebruik om te bou ,
46003013	want die Here gaan inspeksie kom hou . Julle sal dit nie vir Hom kan wegsteek as julle minderwaardige of afskeepmateriaal gebruik het om die gebou van sy gemeente te bou nie .
46003014	God sal vir hulle wat goed gebou het 'n goeie beloning gee .
46003015	Maar die mense wat sleg gebou het , sal op die dag wanneer die Here weer kom om hulle werk te inspekteer , baie spyt wees . Die Here sal hulle wel nie wegjaag nie , maar dit sal vir hulle net so goed wees asof hulle niks vir die Here gedoen het nie . Hulle sal met 'n bloedrooi gesig skaam agter in die ry moet gaan staan .
46003016	Julle besef natuurlik dat julle die plek is waar God op 'n baie spesiale manier teenwoordig is , soos in 'n tempel . God se Gees bly mos in julle soos iemand in 'n huis bly .
46003017	As iemand God se tempel skade aandoen , sal hy met God self te doen kry . En dit gaan nie lekker wees nie , want God se tempel behoort aan Hom . Dit is Syne en net Syne . Julle is daardie tempel van God .
46003018	Moenie gekke van julleself maak nie . Moenie dink julle is baie oulik en slim as julle lekker met die mense kan saampraat oor al die aardse dinge wat in die mode is nie . Dit is nie waar werklike wysheid lê nie , want God het alles mooi omgekeer .
46003019	Wat vir mense slim lyk , is eintlik maar dom , terwyl dit wat vir mense dom lyk , eintlik regtig slim is . Daar is mos geskryf : " Die slimmes praat hulle met hulle eie slimmighede heeltemal deurmekaar , "
46003020	en verder : " Die Here weet dat wat die slim mense dink eintlik net leë gedagtes is . "
46003021	Om dus regtig wys te wees moet 'n mens soos God begin dink . God het mos vir julle alles gegee . Los die gestry oor watter mense die belangrikste is . In vergelyking met God is almal eintlik niks nie ,
46003022	of dit nou Paulus is , of Apollos of Sefas . God het vir julle die wêreld gegee ; Hy het vir julle lewe gegee en julle hoef nie meer bang te wees vir die dood nie . Die dinge wat vandag gebeur en wat nog in die toekoms gaan gebeur , het God alles vir julle gegee . Dit , en nie mense nie , moet vir julle belangrik wees , want
46003023	julle is Jesus s'n en Jesus is God s'n .
46004001	Moenie van ons , wat julle geestelike leiers is , iets maak wat ons nie is nie . Ons is net mense wat vir Jesus werk . God het ons gevra om aan julle die dinge oor Hom te vertel wat julle nie weet nie .
46004002	Natuurlik word daar van iemand wat so 'n belangrike werk het , verwag om dit deeglik te doen .
46004003	Maar ek steur my min aan wat ander mense oor my werk kwytraak . Ek self mors ook nie tyd om te sit en tob of ek goed of sleg vaar nie .
46004004	Ek voel nie sleg oor wat ek doen nie en my gewete pla my ook nie . Dit beteken nie dat ek alles reg doen nie . God sal daaroor besluit .
46004005	Moet daarom nie te vinnig wees om te sê die een ding is sleg of die ander ding is goed nie . Wag geduldig tot die Here kom . Hy sal nie oppervlakkig oordeel nie . Die dinge wat mense skelm gedoen het , sal dan nie meer in die donker bly nie . Dit sal oop en bloot wees vir almal om te sien . Die motiewe waarmee mense vir die Here gewerk het , sal op dié dag nie meer weggesteek kan word nie . Dit sal daar wees vir almal om te hoor . Dit sal soos 'n prysuitdeling wees : elkeen sal van God die prys kry wat hy verdien .
46004006	My liewe vriende , ek het myself en Apollos as voorbeeld gebruik om dit vir julle makliker te maak om te verstaan wat die gesegde beteken : " Moenie verder gaan as wat God jou geleer het om te gaan nie . " As julle dit verstaan , sal julle nie die een werker van God prys en die ander een afkraak nie .
46004007	Wie gee jou miskien die reg om te dink jy is beter as iemand anders ? Het jy miskien iets wat jy nie van die Here af gekry het nie ? Nou ja , as jy alles van Hom af gekry het , waarom gaan jy so te kere asof dit jy self is wat so goed is ?
46004008	Julle dink mos julle het alles wat julle nodig het , ja , in julle eie oë is julle geestelike miljoenêrs . Julle gedra julle asof julle die belangrikste mense op die aarde is en ons glad nie nodig gehad het nie . Ek wens dat julle régtig so belangrik geword het , want dan sou ons saam met julle net so belangrik kon wees .
46004009	As ek so na julle kyk , lyk dit vir my of God ons — wat spesiaal deur Hom gestuur is — buite gegooi het om daar in die donker en koue van ellende te vergaan . Almal wat leef en beef — of dit nou hemelse wesens of mense is — kan sien hoe sleg dit met ons gaan . Vir ander lyk ons maar dom , maar ons is dit vir Christus . Julle gaan egter deur as die verstandige Christene . Laat ek aangaan .
46004010	Ons is maar pateties , maar julle is natuurlik die teenoorgestelde ; mense behandel julle ordentlik en met respek , maar vir ons behandel hulle asof ons iewers uitgekruip het . Kyk na ons .
46004011	Ons het nie altyd genoeg om te eet of te drink nie ; ons klere is oud en stukkend ; mense behandel ons of ons 'n aansteeklike siekte het . Ons swerf rond sonder 'n dak oor ons kop , en
46004012	kyk net na ons hande , hulle is hard en skurf soos ons werk om aan die lewe te bly .
46004013	As mense op ons vloek , sê ons mooi dinge vir hulle terug . As hulle ons wegjaag of die polisie op ons sit , verdra ons dit maar geduldig . Ons bly gaaf , al sê hulle die lelikste dinge van ons . Ons is die skuim van die samelewing . Mense dink niks van ons nie . So gaan dit tot vandag toe nog .
46004014	Ek skryf nie oor hierdie dinge op hierdie trant om julle sleg te laat voel nie . Ek doen dit eerder om julle reg te help , want ek het julle lief soos iemand sy eie kinders liefhet .
46004015	Onthou dit , julle kan duisende mense hê wat vir julle baie dinge oor Christus leer , maar julle kan net een geestelike vader hê . Ek is julle geestelike vader . Ek het julle geestelike vader geword toe julle vir die eerste maal by my die wonderlike boodskap oor Jesus Christus gehoor het .
46004016	Daarom vra ek julle baie mooi om te maak soos ek maak . Neem die voorbeeld wat ek stel ernstig op .
46004017	Juis daarom stuur ek Timoteus na julle toe . Hy is vir my soos 'n seun en ek het hom baie lief . Hy is ook baie getrou aan die Here . Hy sal weer met julle gesels oor hoe ek as Christen leef en wat ek oor Christus leer . Julle onthou mos nog . Dit is wat ek oral , in elke gemeente , vir al die mense leer .
46004018	Daar is party van julle wat ewe windmakerig hulle invloed in die gemeente wil laat geld en voorgee dat ek nie die moed sal hê om weer na julle toe te kom nie . Daar wag 'n verrassing vir julle .
46004019	As die Here my toelaat , is ek binnekort weer daar by julle . Dan sal ons sien of daardie ouens wat so baie van hulleself dink net 'n klomp wind is en of daar iets in hulle steek .
46004020	Immers , as iemand 'n kind van God is , sal 'n mens in die manier waarop hy leef die krag van God kan sien . Dit vra baie meer as om net 'n klomp storietjies te maak .
46004021	As julle nou moet kies , wat sou julle wou hê ? Moet ek met 'n sambok kom om slae te kom uitdeel of moet ek liewer met liefde en vriendelikheid kom ? Besluit julle maar self .
46005001	Iemand het my vertel dat daar in die gemeente mense is wat baie onsedelik leef . Ek het gehoor dit is so erg dat selfs die nie-Christene hulle skaam en nooit sulke dinge sal doen nie . Neem byvoorbeeld daardie twee wat soos man en vrou saamleef , maar eintlik is hulle kind en stiefma .
46005002	En dan dink julle julle is soveel beter as ander mense . Moet dit nie liewer julle hart breek nie ? Behoort julle nie liewer mense wat sulke dinge aanvang te waarsku dat hulle uit die gemeente gesit sal word as hulle so voortgaan nie ?
46005003	Hoewel ek nie self daar is nie , is ek in my gedagtes by julle . Ek het mooi nagedink wat ek met sulke mense sou doen as ek daar was . Hulle kan nie so aangaan nie . Kom bymekaar as gemeente wat onder die gesag van die Here Jesus staan . Ek sal in my gedagtes ook daar by julle wees . Die Here Jesus sal vir julle die krag gee om te doen wat reg is .
46005004	
46005005	Gooi daardie onsedelike man uit die gemeente uit sodat hy kan voel hoe dit is om sonder die Here in die greep van Satan te leef . So sal die sonde wat hy so lustig doen vir hom sleg begin word . Hy sal besef dat die gevolge daarvan nie so lekker is as wat dit altyd lyk nie . Dan sal hy terugdraai na God toe en wanneer die Here weer kom , sal hy weer aan die kant van God staan .
46005006	Ek haat dit as julle so grootpraat oor julle Christenskap . Laat ek vir julle met 'n voorbeeld verduidelik wat ek bedoel . Julle weet mos hoe suurdeeg werk . 'n Mens sit 'n klein stukkie suurdeeg in 'n groot bak deeg en dan trek daardie bietjie suurdeeg deur al die deeg en laat dit mooi rys . So is dit met sonde . 'n Klein bietjie sonde in die gemeente krap die hele gemeente deurmekaar .
46005007	Raak asseblief ontslae van al die verkeerde dinge wat in die gemeente soos suurdeeg werk . Snuffel elke sonde uit en gooi dit uit die gemeente uit soos die mense van ouds alle suurdeeg uit die huis uitgegooi het voor die paasfees . Die brood vir die paasfees moes sonder suurdeeg gebak gewees het . Wees daarom as gemeente soos vars brood wat sonder die suurdeeg van sonde gebak is . Dit is mos hoe julle eintlik is . Soos daar altyd 'n lammetjie geslag is om paasfees mee te hou , so is Jesus vir ons sonde doodgemaak . Alles is reg vir die fees in die gemeente , die brood en die Lam .
46005008	Laat ons dan die fees hou . Maar om dit te hou moet daar niks van al die lelike dinge waarvan God nie hou nie , soos ou suurdeeg in ons oorbly nie . Al wat vir die gemeente moet oorbly , is om skoon te leef en te doen wat reg is .
46005009	In my vorige brief het ek julle gevra om weg te bly van mense af wat nie weet hoe om hulle behoorlik op seksuele gebied te gedra nie . Dit lyk my of julle my verkeerd verstaan het .
46005010	Ek het nie gepraat van nie-Christene wat verkeerde dinge doen soos seksuele sonde , of wat net vir geld leef of met lieg en bedrieg ander uitbuit nie . Ek het nie mense bedoel wat in plaas van God allerhande ander goed aanbid nie . As ek van hulle gepraat het toe ek gesê het julle moet nie met sulke mense deurmekaar raak nie , sou dit mos beteken het dat ons op 'n ander planeet moes gaan bly .
46005011	Wat ek eintlik bedoel het , is dit : julle moet julle nie ophou met iemand wat sê hy is 'n Christen , maar die teenoorgestelde doen nie . Dit is nou " kamma-Christene " wat soos nie-Christene leef deur seksueel skandelike dinge te doen , wat vir niemand behalwe hulleself omgee nie , wat meer lojaal teenoor ander dinge as teenoor die lewende God is , wat allerhande stories versprei wat ander mense baie seermaak , wat in niks anders as drank belangstel nie , of wat net daarop uit is om ander mense te kul en te bedrieg . Met so iemand moet jy niks te doen hê nie .
46005012	Dit is nie my werk om oor nie-Christene se lewe skeidsregter te speel nie .
46005013	God sal met daardie mense afreken . Maar julle moet verantwoordelikheid neem vir wat in julle gemeente aangaan . Die Skrif sê mos : " Raak ontslae van die mense onder julle wat nie reg lewe nie . "
46006001	Vat julle mekaar regtig hof toe ? Ek kan dit byna nie glo nie . Sê nou een van julle voel 'n mede-Christen het hom verkul en dat dit reggestel moet word . Hoekom hardloop julle hof toe waar 'n klomp ongelowiges wat niks van God en sy wil af weet nie , sal moet besluit wie van julle twee reg is ? Het dit nie baie meer sin om na mede-Christene toe te gaan en saam met hulle die saak op te los nie ?
46006002	Het julle dan vergeet dat die mense van hierdie wêreld juis eendag voor God se kinders sal moet verskyn om die finale oordeel oor hulle te hoor ? As julle dan eendag regters oor al die mense van hierdie wêreld gaan wees , dink julle nie dat julle mans genoeg behoort te wees om klein verskilletjies onder mekaar op te los nie ? Ek wil dit nog sterker stel .
46006003	Ons gaan selfs eendag die hemelse wesens oordeel . As dit so is , behoort ons regtig darem ook in staat te wees om vir die alledaagse probleme wat nou hier onder ons opduik , 'n goeie oplossing te vind .
46006004	As julle dan met mekaar vassit , waarom hardloop julle na regters toe wat nie eens in die gemeente is nie ? Hoe is dit moontlik om so 'n persoon te vertrou met wat reg of verkeerd is ?
46006005	Ek sê dit om julle 'n bietjie wakker te skud sodat julle kan sien wat julle besig is om te doen . Wil julle sowaar vir my sê dat daar nie 'n enkele persoon onder julle is wat verstandig genoeg is om julle te help om julle probleme onder mekaar op te los nie ?
46006006	Kyk net wat vang julle nou aan . Een Christen sleep 'n ander Christen voor die hof en dit nog voor mense wat glad nie in God glo nie .
46006007	Wat sê julle nou eintlik met hierdie hofsake wat julle so teen mekaar voer ? Julle sê eintlik dat julle 'n klomp verloorders is . Nie een van julle kan 'n wenner in so 'n saak wees nie . Hoekom is julle nie maar bereid om die minste te wees of selfs maar aan die kortste ent te trek ter wille van die groter saak van julle Christenskap nie ?
46006008	Maar kyk wat vang julle aan . Julle is die skuldiges . Dit is julle wat ander mense seermaak en aan die kortste ent laat trek deur verkeerde dinge aan hulle te doen . En dit doen julle nogal aan die mense wat saam met julle op die kerkbanke sit .
46006009	Besef julle nie dat dit nie die manier is om julle te gedra nie ? Iemand wat nie wil leef soos God dit wil hê nie , is nie welkom in sy nuwe wêreld nie . Moenie julleself om die bos lei nie . Mense wat seks misbruik , of wat seks met persone van dieselfde geslag het , mense wat hulle nie steur aan die reëls van die huwelik nie , wat agter allerhande valse gode aanloop en wat ander se goed vat , sal nooit die binnekant van God se nuwe wêreld sien nie .
46006010	Die lysie gaan aan : dieselfde geld ook vir mense wat nooit genoeg kry nie en altyd net al hoe meer wil hê , wat drank hulle god gemaak het , wat net lieg en bedrieg vir eie gewin of wat dit geniet om lelik van ander te praat .
46006011	Julle herken seker hierdie beskrywings , want daar was 'n klomp van julle wat voorheen so geleef het . Maar julle lewe het verander — God het die sonde soos vuilgoed van julle afgewas ; Hy het julle spesiaal net Syne gemaak . Julle saak met God is nou heeltemal reg . Daarvoor het die Here Jesus Christus self gesorg saam met die Gees van ons God .
46006012	'n Mens kan redeneer : " Ek mag enigiets doen . " Maar al mag jy volgens die reëls iets doen , beteken dit nie dat dit vir jou geestelik goed is nie . Ek kan sê : " Ek mag enigiets doen , " maar dit beteken glad nie dat ek myself in ernstige moeilikheid gaan laat beland nie .
46006013	Julle weet wat mense sê : " Eers eet jy om te leef en dan leef jy om te eet . " Vir God maak dit nie saak nie , want dit is nie wat belangrik is nie . Nie kos of die maag sal vir ewig hou nie . Vir een ding is ons liggaam nie bedoel nie en dit is om net instrumente vir seks te wees . Ons het 'n liggaam om die Here mee te dien en die Here sorg op sy beurt vir ons liggaam . God sal ons dooie liggaam eendag weer lewendig maak .
46006014	Hy het gewys dat Hy sterk genoeg is om dit te doen toe Hy die Here weer lewendig gemaak het .
46006015	Besef julle nie dat julle liggaam vir Jesus soos sy eie is nie ? Sal ek dan die liggaam wat vir Jesus soos sy eie is , vat en by allerhande slegte vroue daarmee gaan slaap ? Nooit aste nimmer nie .
46006016	Iemand wat by 'n slegte vrou slaap , word eintlik self soos daardie slegte vrou — 'n mens sou kon sê dat hulle soos een mens word . Hulle sê mos : " As twee saamslaap , word hulle eintlik soos een mens . "
46006017	Dit is op geestelike gebied ook waar . As 'n mens jouself vir die Here gee , word julle twee ook soos een . Dit gebeur natuurlik nie liggaamlik nie , maar geestelik .
46006018	Maak dat julle wegkom van verkeerde seksuele dinge af . Bly daarvan weg . Allerhande ander sondes raak nie jou liggaam so direk nie . Maar as jy op seksuele gebied verkeerde dinge begin doen , is jou liggaam direk daarby betrokke . Die verkeerde dinge gebeur nie daar ver nie , maar in en met jou liggaam .
46006019	Het julle dan vergeet dat julle liggaam die blyplek van die Heilige Gees self is ? Die Gees bly mos in julle ; God self het die Gees vir julle gegee . Dit beteken dat julle nie julle eie baas is nie en dat julle nie maar met julle liggaam kan doen wat julle wil nie .
46006020	Die Here het baie duur betaal om julle Syne te maak . God moet dus ook trots kan wees op julle liggaam — daarvoor moet julle sorg deur die manier waarop julle julle gedra .
46007001	Nou kom ek by die vrae in julle brief . Daar is niks mee verkeerd as iemand nie trou nie .
46007002	Dit gee egter nie vir so iemand die groen lig om maar seksueel te leef soos hy wil nie . Die versoekings is maar groot . Seks is bedoel vir die huwelik en daarom is dit beter dat mense liewer trou en elkeen so sy eie maat het .
46007003	Ek bedoel dat hulle werklik seksuele maats vir mekaar moet wees en dit vir mekaar aangenaam moet maak .
46007004	In die huwelik kan die vrou nie maak asof die man geen sê oor haar liggaam het nie . Dieselfde geld vir die man . Die vrou kan ook aanspraak maak op sy liggaam . Hulle moet vir mekaar beskikbaar wees , veral op seksuele gebied .
46007005	Hou mekaar op seksuele gebied gelukkig , behalwe as julle saam besluit om 'n rukkie lank nie saam te verkeer nie . Dit kan byvoorbeeld gebeur as julle 'n ruk lank op 'n spesiale manier op gebed wil konsentreer . Kom daarna weer saam . Moenie Satan 'n kans gee om julle uit te vang as julle selfbeheersing op 'n laagtepunt is nie .
46007006	Ek is nie besig om julle te beveel wat om te doen nie . Dit is maar net goeie raad .
46007007	Eintlik wens ek dat almal ongetroud kon bly soos ek . Maar ek weet dit is nie vir almal moontlik nie omdat God almal nie eenders gemaak het nie . Elkeen van ons het verskillende vermoëns van Hom gekry .
46007008	Vir die mense wat nog nie getroud is nie en vir elke vrou wat haar man verloor het , het ek 'n spesiale boodskap : dit sal vir hulle goed wees om soos ek ongetroud te bly .
46007009	Wanneer dit egter vir hulle moeilik word om hulle begeertes en emosies te beheer , moet hulle liewer maar trou . Ja , as hulle moet kies tussen trou en om heeltyd te veg teen hulle natuurlike seksuele begeertes , is die keuse eenvoudig : hulle moet trou . Bly getrou aan mekaar .
46007010	Dit bring my by die getroudes . Ek het ook iets om vir hulle te sê . Dit is wat die Here self verwag : getroudes moet getroud bly en mag nie skei nie .
46007011	As iemand klaar geskei is , moet hy nie weer met iemand anders trou nie . Die ander moontlikheid is natuurlik om weer na sy maat toe terug te gaan .
46007012	Oor wat verwag word van 'n Christen wat met 'n nie-Christen getroud is , het die Here nie destyds met ons gepraat toe Hy op aarde was nie . Laat ek vir julle sê wat ek dink : as die nie-Christen gewillig is om met die Christen getroud te bly , moet hulle nie skei nie . As 'n nie-Christen met 'n Christen getroud is , beteken dit nie dat die Here daardie huisgesin verwerp nie . Dit sou mos beteken dat Hy die kinders van die huisgesin ook verwerp . Dit doen die Here nie . Die Here aanvaar daardie huisgesin en daardie kinders behoort aan Hom .
46007013	
46007014	
46007015	Maar as die nie-Christen wil skei , laat hy dit doen . Die Christen hoef in so 'n geval nie te voel hy doen iets verkeerds as die nie-Christen sy goed vat en loop nie . Dit is beter so as om in onmin saam te leef , want God wil hê sy kinders moet in vrede leef .
46007016	As jy sê dat jy in onvrede getroud wil bly om so jou ongelowige huweliksmaat 'n Christen te probeer maak , waag jy 'n groot kans . Hoe weet jy of jou plan sal uitwerk ?
46007017	In alle geval , julle moenie dink dat as julle Christene word , God skielik julle omstandighede verander nie . Elkeen moet sy lewe leef op die plek waar God hom wil hê en daar doen wat God van hom vra . Dit verwag ek oral van al die Christene .
46007018	Die mense onder julle wat besny is omdat hulle Jode is , hoef nie daaroor skaam te wees noudat hulle Christene geword het nie . As daar van julle is wat nie besny is nie , hoef julle dit ook nie te doen noudat julle Christene geword het nie .
46007019	Dit maak niks saak of julle nou besny is of nie . Wat eintlik van belang is , is of julle luister na wat God van julle vra .
46007020	Elkeen van julle moet doodgewoon met sy lewe aangaan , dáár waar hy was toe hy die stem van die Here gehoor het .
46007021	As jy byvoorbeeld 'n slaaf was toe die Here se pad joune gekruis het , moet jy jou nie vreeslik daaroor bekommer dat jy 'n slaaf is nie . Maar as jy 'n kans kry om vry te word , doen dit .
46007022	As die Here jou roep as sy kind , is jy werklik vry , of jy nou in die gewone lewe 'n slaaf is of nie . Net so , as jy die Here se kind is , moet jy na Hom luister , of jy nou die belangrikste baas in die gewone lewe is of nie . Net soos iets wat jy gekoop het joune is , net so het die Here julle gekoop en boonop nog baie duur betaal ook .
46007023	Moet nou nie so lewe asof julle aan mense behoort en asof julle alles moet doen wat hulle sê nie .
46007024	My liewe vriende , staan julle plek vol juis daar waar julle was toe die Here julle as sy kinders geroep het . God is mos by julle .
46007025	Julle het ook nog vrae gehad oor die jongmense wat nie getroud is nie . Ook hieroor het die Here nie spesifiek gesê wat ons moet doen nie . Ek gaan maar weer sê wat ek daaroor dink . My opinie is mos nie niks werd nie . Deur die goedheid van die Here kan julle julle maar steur aan wat ek sê .
46007026	Omdat dit vandag nie so maklik is om 'n Christen te wees nie , is dit beter om nie aan jou situasie te verander nie . Hou dit soos dit is .
46007027	As jy getroud is , moet jy nie nou skielik wil skei nie .
46007028	Net so moet jy , as jy ongetroud is , nie nou naarstig na 'n huweliksmaat begin soek nie . Dit beteken natuurlik nie dat as jy wel trou , jy nou 'n groot sonde doen nie . Maar een ding moet jy weet : as jy trou , sal dit net soveel swaarder vir jou wees in hierdie moeilike tye . Ek probeer julle dit maar net spaar .
46007029	Laat ek dit so stel , my liewe vriende , daar is nie meer baie tyd oor voordat die Here weer kom nie . Die mense wat getroud is , moenie leef asof die huwelik al is wat hulle het om te doen nie , inteendeel .
46007030	Iemand wat hartseer is , moenie net aan sy hartseer dink nie en wie bly is , moet hom nie daardeur laat voortsleep nie .
46007031	Dieselfde geld vir jou houding as jy inkopies doen of jou met die alledaagse dinge besig hou . Jy moet nie toelaat dat jou lewe in hierdie soort dinge vasgroei nie . Hierdie wêreld met al die dinge wat ons ken , sal nie vir altyd hou nie . Die einde van die wêreld is naby .
46007032	Ek wil nie hê dat julle julle onnodig oor allerhande dinge moet sit en kwel nie . As 'n mens byvoorbeeld ongetroud is , het jy baie tyd om aan die Here se dinge af te staan . Jy kan jou aandag daarop toespits om vir die Here te werk .
46007033	As 'n mens egter 'n gesin het , is dit anders . Dan moet jy tyd afstaan om jou gesin te versorg . Jy moet jou vrou gelukkig hou . Hierdie man moet dan aan baie dinge gelyk dink en
46007034	dit verdeel sy aandag . 'n Ongetroude vrou kan haar ook lekker toespits op wat vir die Here belangrik is . Haar doel is om met alles wat sy het vir die Here te leef . 'n Getroude vrou kan dit nie doen nie . Sy moet na haar gesin kyk en haar man versorg .
46007035	Ek wil nie sommer uit snaaksigheid hê dat julle nie moet trou nie , maar wil julle regtig eerder help . Ek wil graag hê dat julle volstoom vir die Here moet leef en doen wat reg is .
46007036	Sê nou maar iemand is verloof en omdat hy baie tyd aan die Here se werk wil afstaan , kom hy jare lank nie tot trou nie . Dan begin hy die gevoel kry dat hulle maar moet trou omdat die meisie nie meer gelukkig is om vir so 'n lang tyd net verloof te bly nie . Hy moet gerus maar trou . Dit is nie sonde om dit te doen nie .
46007037	As die persoon egter besluit het om nie met die meisie te trou nie , en dit pla hom nie om sonder 'n vrou te leef nie , doen hy die regte ding as hy nie trou nie .
46007038	Laat ek dit so stel : as hy met die meisie trou , doen hy goed ; as hy nie met die meisie trou nie , doen hy nog beter .
46007039	'n Vrou moet by haar man bly solank hy leef . As haar man egter oorlede is , kan sy trou met wie sy wil . Daar is net een voorwaarde : die nuwe man moet 'n kind van die Here wees .
46007040	Persoonlik dink ek nog dat dit beter vir haar sal wees om nie weer te trou nie . Dit is nie net 'n persoonlike opinie nie , maar die Gees van God wat in my is , ondersteun my .
46008001	Julle het mos ook in julle brief gevra of 'n mens kos mag eet wat aan afgode geoffer is . Dit is waar wat julle sê : " Julle weet wat die kerk alles leer . " Maar as 'n mens dink jy weet so baie , kan dit jou te veel van jouself laat dink . Onthou egter , liefde blaas jou nie so op nie , maar bou liewer ander mense op .
46008002	Boonop , iemand wat dink hy weet so baie van God se dinge af , weet baiekeer nie dít wat eintlik belangrik is nie .
46008003	Maar as iemand God liefhet , is hy gedurig in God se gedagtes .
46008004	Kom ons gesels nou daaroor of 'n Christen kos mag eet wat aan afgode geoffer is . Ons almal weet tog dat afgode nie " regtig " is nie , want daar is net een ware God .
46008005	Mense praat maklik van " gode " wat glo in die hemel of op die aarde is . So hoor 'n mens van baie verskillende " gode " en " here " .
46008006	Ons weet egter dat daar net een God is . Alles het deur Hom ontstaan en ons leef net vir Hom . Daar is ook net een Here , naamlik Jesus Christus . Hy is die instrument waardeur alles gemaak is en aan wie ons ook ons bestaan te danke het .
46008007	Nie al die Christene weet of besef dit nie . Daar is nog van julle Christene wat dink dat die afgode regtig bestaan . As hulle kos eet wat in die afgodstempels geoffer is , pla hulle gewete hulle nog meer as gewoonlik .
46008008	Maar onthou , dit is nie kos wat 'n mens se verhouding met God sterker maak nie . Watter kos ons nou ook al eet of nie eet nie , dit sal ons nie 'n duim nader aan God of verder van Hom af bring nie .
46008009	Maar vir een ding moet julle oppas . Moenie dat julle vryheid om te eet wat julle wil vir ander Christene 'n probleem word wat hulle Christenskap benadeel nie .
46008010	Sê nou net iemand wat nog dink dat daar regtig afgode is , sien jou in die afgodstempel lekker sit en eet . Vir jou is dit natuurlik nie 'n probleem nie , want jy weet dat die kos jou verhouding met die Here nie kan beïnvloed nie . Dit sal die persoon wat nog dink dat afgode " regtig " is , aanmoedig om ook van die kos te eet , al voel hy dit is verkeerd omdat hy daarmee die afgode op 'n manier dien .
46008011	Dié mede-Christen van jou se Christenskap word so eintlik deur jou beter godsdienstige kennis stukkend geskeur . En onthou , Jesus het vir hom gesterf .
46008012	As jy jou mede-Christene so skade aandoen en dit vir hulle moeilik maak om werklik Christen te bly , is jy eintlik besig om Christus self seer te maak .
46008013	Dus , as die kos wat ek eet my mede-Christen dinge laat doen wat nie reg is nie , sal ek nooit aste nimmer my mond weer aan sulke kos sit nie . So sal ek nie die oorsaak wees dat hy die verkeerde dinge doen nie .
46009001	Kom ons gesels oor my gesag as iemand wat deur God gestuur is . Sou ek nie kon maak wat ek wou nie ? Is ek nie iemand wat deur God gestuur is nie ? Het ek nie ook vir Jesus , ons Here , van aangesig tot aangesig gesien nie ? Is dit nie juis as gevolg van die goeie werk wat ek vir die Here gedoen het dat julle nou Christene is nie ?
46009002	Al dink ander dalk nie dat ek iemand is met 'n spesiale opdrag van God nie , moet julle ten minste darem so dink . Dat julle julleself vandag Christene kan noem , is die sigbare bewys daarvan dat ek spesiaal deur God gestuur is .
46009003	Ek is nie bang om die mense wat my so kritiseer reg te help nie . Vir hulle het ek dit te sê :
46009004	Mag ek nie by mense 'n bord kos of iets te drinke kry as ek onder hulle vir die Here werk nie ?
46009005	Het ek nie ook die reg om met 'n mede-Christen te trou en haar saam met my op my sendingreise te neem nie ? Ander mense wat deur die Here gestuur is , doen dit , onder andere ook die broers van die Here en Sefas .
46009006	Is dit net ek en Barnabas wat nie hulp van die gemeente mag kry nie , maar self vir ons brood en botter moet werk ?
46009007	Watter soldaat moet sy eie salaris betaal ? Watter boer plant 'n klomp vrugtebome , maar mag nie van die vrugte eet nie ? As iemand dag vir dag koeie oppas , sal julle mos nie weier dat hy ook van die melk proe nie .
46009008	Hierdie voorbeelde ken ons uit die alledaagse lewe . Maar God wil dit ook so hê .
46009009	Dit lees ons in sy wet . Moses het mos al geskryf : " Jy mag nie die bek van 'n bees toebind wat op die graanlande help nie . " Was God vreeslik bekommerd oor die beeste
46009010	of wou Hy die gemeentes liewer 'n les leer oor hoe hulle die mense moet behandel wat vir hulle werk ? Natuurlik gaan dit eerder oor ons . As mense hard saamwerk aan iets , moet elkeen mos 'n stukkie van die wins kry as dit verkoop word .
46009011	As ek nou geestelik hard werk daar onder julle , is dit seker nie te veel gevra om darem so iets tasbaars van julle te kry om aan die lewe te bly nie .
46009012	As julle voel dat julle mense wat geestelik onder julle werk so wil help , behoort julle ons nie eintlik voor in die ry te laat staan nie ? Maar ons het liewer stilgebly as om vir julle te vra om ons te help om die pot aan die kook te hou . Ons wou nie hê dat enigiets wat ons doen mense moes afsit om na die wonderlike boodskap oor Christus te luister nie .
46009013	Julle weet mos self dat die mense wat in die tempels werk genoeg kry om van te lewe by die mense wie se tempel dit is . Die Here het ook duidelik vir ons as Christene gesê wat ons moet doen .
46009014	As ons vir mense van Jesus vertel , moet gelowiges ook sorg dat ons genoeg het om van te lewe .
46009015	Ek het nooit by julle aangeklop om hulp nie , al kon ek . Nou moet julle ook nie dink dat ek dit nou met hierdie brief doen nie . Nee , ek sou liewer van honger doodgaan as om te sê dat ek vir julle van Jesus vertel het sodat ek geld of so iets by julle kon kry . Dat ek nie vir mense van Jesus vertel om geld in die hande te kry nie , is vir my baie belangrik . Dit maak my nie nou skielik baie goed nie .
46009016	Ek kan nie anders as om mense van Jesus te vertel nie . Dit is waarvoor ek leef omdat God dit van my verwag . Ek weet nie wat met my sal gebeur as ek dit nie doen nie .
46009017	As ek self gekies het om 'n prediker te word , sou ek miskien kon sê dat mense my moes betaal . Maar nou is dit nie ek wat dit gekies het nie . God het vir my gesê ek moet dit doen .
46009018	Maar wat kry ek dan nou vir al my moeite ? Dit is vir my meer as genoeg om maar net die boodskap oor Jesus aan mense te vertel sonder om geld daarvoor te vra , al het ek die volste reg om te eis dat hulle vir my ook moet sorg .
46009019	Ek is met ander woorde nie afhanklik van enige gemeente nie , maar is vry om te doen wat ek dink die beste is . Ek wil graag alle mense help om die Here te leer ken . Ek wil nie net aan een groep mense gebind wees nie . Ek wil in elke geval vry wees om te doen wat in 'n betrokke situasie die beste is om mense na die Here toe te lei .
46009020	As ek tussen Jode is , wil ek soos een van hulle optree sodat ek hulle kan oorhaal om Christene te word . As hulle stiptelik volgens hulle wet leef , leef ek ook so tussen hulle , al hoef ek nie . As ek dit doen , sal ek 'n kans kry om hulle te oortuig om ook in Jesus te glo .
46009021	Vir ander mense wat nie eens weet van God se wet nie , maak ek asof ek ook nie so 'n wet het om na te luister nie . Dit beteken egter nie dat ek doen wat ek wil nie , want ek moet gehoorsaam wees aan God se wet . Ek moet luister na wat Jesus van my vra . As ek my egter so by die mense aanpas , kan ek ook van hulle na Jesus toe lei .
46009022	As ek tussen mense is wie se geloof nie sterk is nie en wat nog met allerhande probleme sukkel , probeer ek my gedurig in hulle posisie indink sodat ek hulle kan help om beter Christene te word . Wat daar ook al van my gevra word om mense na die Here toe te lei , is ek bereid om te doen .
46009023	Ek doen dit alles omdat die evangelie soveel vir my beteken . Wanneer die evangelie mense se lewe verander , doen dit net soveel aan my as aan hulle .
46009024	Julle weet dat al hardloop 'n klomp mense in 'n resies daar net een wenner kan wees . Moenie die spel van die lewe speel met die doel om tweede te kom nie . Leef jou lewe so dat jy wen .
46009025	As iemand 'n resies wil wen , oefen hy eers hard . Met 'n gewone resies is die prys vir die wenner klein , maar in die resies van hierdie lewe is die prys vir die wenner baie groot en dit hou vir altyd .
46009026	Daarom haal ek alles uit en speel die spel van hierdie lewe so goed ek kan , om te wen .
46009027	Ek doen wat nodig is , al vra dit wat ook al van my . Dan vertel ek nie vir ander wat om te doen , maar sak self in die wedloop van die lewe uit nie .
46010001	Liewe vriende , kyk weer na wat in ons geskiedenis gebeur het en leer daaruit . Toe ons voorouers deur die woestyn getrek het , was hulle heeltyd onder 'n wolk . Hulle het ook deur die water van die see gegaan . Hulle het dus gedurig water om hulle gehad .
46010002	'n Mens sou dus kon sê dat hulle as Moses se volgelinge gedoop is deur die water van die wolk en die see .
46010003	Net so het hulle almal van die kos geëet wat God spesiaal vir hulle gegee het en
46010004	van die water gedrink wat God vir hulle uit die rots laat kom het . Eintlik sou 'n mens kon sê dat hulle 'n geestelike rots gehad het wat saam met hulle gegaan het en dat Christus die rots is .
46010005	Al is hulle " gedoop " en al het hulle die geestelike kos geëet , was God nie tevrede met die manier waarop die meeste van hulle geleef het nie . Daarom is hulle in die woestyn dood sonder om in die Beloofde Land in te gaan .
46010006	Laat dit wat met hulle gebeur het vir ons 'n voorbeeld en waarskuwing wees . Dieselfde gaan met ons gebeur as ons ook heeltyd net in die verkeerde dinge belangstel soos party van hulle .
46010007	Los die afgode uit . Die verhaal is mos neergeskryf : " Die volk het lekker gesit en feesvier , maar toe het hulle sulke vieslike dinge begin doen wat op geen manier by 'n kind van God pas nie . "
46010008	Ons moet oppas om ons nie so sleg te gedra soos party van hulle by daardie fees gedoen het nie . Kyk wat het met hulle gebeur : God het 23000 van hulle op een dag laat doodgaan .
46010009	Ons moet nie kyk hoe ver ons Christus kan tart voordat Hy sy geduld met ons verloor nie , soos sekere van ons voorouers gedoen het . Ons weet wat het toe met hulle gebeur : hulle is deur slange doodgebyt .
46010010	Moet ook nie waag om te sê dat God 'n fout gemaak het nie , soos party van hulle gedoen het . God het die engel wat net verwoesting agterlaat na hulle toe gestuur , en nou is hulle dood .
46010011	God het hulle 'n voorbeeld vir ons gemaak . Ons kan dus nie sê dat ons nie gewaarsku is nie . Dit staan lewensgroot in die Skrif geskryf vir ons wat in die tyd leef net voor die Here weer kom . In dié tyd sal dit nie met die Christene net goed gaan nie .
46010012	Wees daarom geestelik wakker . As jy gerus begin word en dink dat niks jou geestelik van stryk kan bring nie , val jy miskien juis in die kloue van versoekings en sonde . Nou praat ek nie van buitengewone versoekings nie .
46010013	Die versoekings wat oor julle kom , is dieselfde as wat enige ander mens teëkom . God sal julle nie in die steek laat nie , maar doen wat Hy gesê het . Hy het mos gesê dat Hy nie dinge met jou sal laat gebeur wat jou as Christen van balans af sal gooi nie . As daar dan dinge gebeur wat jou van God se pad wil afkry , sal God jou help om die regte besluit te neem en jou dan die krag gee om te doen wat jy besluit het .
46010014	Daarom , my liewe broers en susters , moet julle niks te doen hê met alles wat mense in die plek van die ware God aanbid nie .
46010015	Julle is mos slim genoeg om self te besluit of wat ek sê waar is of nie .
46010016	By die maaltyd van die Here sê ons mos altyd vir die Here baie dankie vir die beker . Is die beker waarvoor ons so dankie sê , nie juis vir ons 'n bewys dat die bloed van Jesus ook vir ons bedoel is nie ? En as ons die brood eet , is dit nie 'n bewys van wat Jesus se liggaam alles vir ons beteken nie ? Ons elkeen kry 'n klein stukkie van die een groot stuk brood .
46010017	So deel baie mense een brood . Daarom vorm ons as gemeentelede 'n hegte eenheid as ons saam die nagmaalsbrood eet , al is ons baie verskillende mense .
46010018	Kom ons gaan steek weer kers op by wat onder die Joodse volk gebeur . Mense wat ywerig alles doen wat hulle godsdiens van hulle vra , wil eintlik daarmee sê dat hulle die god van daardie godsdiens erken en dien , nie waar nie ?
46010019	Daarmee wil ek nie sê dat al die godsdienstige dinge wat mense vir 'n afgod doen nou skielik daardie afgod lewendig maak nie .
46010020	Wat wel gebeur , is dat daardie mense eintlik alles vir duiwels doen , want hulle doen dit beslis nie vir God nie . En ek wil seker maak dat julle nie duiwels in plaas van God dien nie .
46010021	'n Mens kan nie aan die een kant die nagmaalsbeker drink en dan omdraai en by 'n afgodstempel instap en daar drink en doen soos jy wil nie . Net so min kan jy in die oggend saam met die Here aan sy nagmaalstafel sit en dan die middag saam met die demone gaan feesvier .
46010022	Wat dink julle doen julle as julle met sulke dinge besig is ? Dink julle miskien dat julle die Here jaloers kan maak of dat julle sterker is as Hy ?
46010023	As 'n mens byvoorbeeld vleis kry wat aan afgode geoffer is , sou die gelowige kon redeneer : " Ek mag alles doen . " Maar dan moet hy die tweede deel van hierdie sin onthou : " Nie alles is goed om te doen nie . "
46010024	Dié wat so spog dat hulle alles mag doen , moet onthou dat dit wat 'n mens doen , vir ander mense ook iets moet beteken . Jy moet nie net altyd aan jouself dink nie .
46010025	Jy hoef nie 'n " afgodstoets " te doen op kos wat jy koop nie . Jou gewete hoef jou ook nie te pla as jy dit nie gedoen het nie .
46010026	Want onthou , " die hele aarde met elke ding daarop , klein of groot , is die Here s'n " . En dit bly so , al word die vleis kamma vir 'n afgod geoffer .
46010027	As 'n nie-Christen jou uitnooi om by hom te kom eet en jy wil dit graag doen , eet wat hy jou gee om te eet . Moenie allerhande spoke opjaag deur te begin wonder of die kos dalk op die een of ander manier met afgode te doen het nie . Jou gewete hoef jou glad nie te pla nie .
46010028	As die nie-Christen egter doelbewus vir jou sê dat daardie kos van sy afgode af kom , moet jy nie jou mond daaraan sit nie . As jy dit eet , sal dit die nie-Christen onder die indruk bring dat jy nie omgee om sy afgod te dien nie ; dit sal dan sy gewete ry .
46010029	Nou kan 'n mens natuurlik vra waarom 'n ander man se gewete vir my moet voorskryf wat ek mag doen en wat ek nie mag doen nie .
46010030	As ek vir God dankie sê vir die kos en lekker eet , hoe kan iemand dan sê dat dit verkeerd is om die kos te eet ? Deur daarvoor dankie te sê erken ek mos dat dit van God af kom .
46010031	Laat ek dit so stel : alles wat julle doen , of julle nou iets eet of drink , moet julle doen sodat mense kan raaksien hoe belangrik God is .
46010032	Daarom mag julle niks doen wat ander mense seermaak of skade aandoen nie . Dit maak nie saak wie dit is nie — of hy 'n Christen is of nie en of jy van hom hou of nie .
46010033	Dit is presies wat ek doen . Ek dink nie net aan myself nie , maar probeer om goed te wees vir ander mense . Ek doen nie goed wat hulle irriteer of afsit nie , sodat hulle ook deur my optrede die Here kan leer ken .
46011001	In 'n neutedop : julle moet doen wat ek doen , net soos ek doen wat Christus doen .
46011002	Dit is vir my lekker om te hoor dat julle my nie vergeet het nie , maar gedurig aan my dink en dat julle die dinge doen wat ek vir julle as Christene geleer het .
46011003	Daar is nog iets wat ek vir julle wil sê . Elke man staan onder die gesag van Christus en die vrou onder die gesag van die man . Almal staan egter onder die gesag van God .
46011004	As enigiemand met God of oor God praat sonder die nodige respek , respekteer hy ook nie vir Christus nie .
46011005	Net so steek 'n vrou haar man in die skande as sy sonder respek vir haar man met of oor God praat . Dit is so goed sy mismaak haarself liederlik . Sy kan haar maar mismaak as sy nie , soos ons gebruik is , uit respek vir haar man iets op haar kop het nie .
46011006	As sy dit nie wil doen nie , moet sy maar al haar hare afsny . Dit is ons gebruik ; 'n vrou moet iets op haar kop hê as teken van haar respek vir haar man , maar
46011007	'n man moet dit juis nie doen nie , uit respek vir God . Iets van die grootheid van God moet in die man sigbaar word . As teken daarvan moet hy dus nie iets op sy kop sit nie . Deur die klere wat 'n vrou aantrek , moet sy weer iets van haar respek vir haar man wys . Julle vra waarom .
46011008	Wel , God het mos nie die man uit die vrou gemaak nie , maar die vrou uit die man .
46011009	Die man is nie gemaak omdat daar 'n vrou was nie , maar die vrou omdat daar 'n man was .
46011010	Daarom moet die vrou iets op haar kop dra om so te wys sy respekteer haar man . Selfs die hemelse wesens , die engele , sal dit kan sien . Noudat ons Christene is wat die Here dien , moet ons nie te veel argumenteer oor wie nou juis die belangrikste is , die man of die vrou , nie .
46011011	Die man het die vrou nodig en die vrou die man .
46011012	Dat dit so is , kan ons in die natuur sien . Net soos die eerste vrou uit die man geneem is , so word mans nou uit vroue gebore . Agter al hierdie dinge staan God self , want dit is Hy wat mans en vroue maak .
46011013	Werk dit nou vir julleself uit : Is dit reg vir 'n vrou om met God te praat terwyl sy geen respek vir haar man het nie en dit wys deur nie ons gebruik te respekteer en iets op haar kop te sit nie ?
46011014	Sê julle gevoel nie ook vir julle dat 'n man wat lang hare dra hom belaglik maak ,
46011015	terwyl dit weer vir 'n vrou 'n pragtige versiering is nie ? God het haar hare juis vir haar gegee om haar kop mooi toe te maak .
46011016	As iemand nou hieroor wil stry , is my antwoord dat dit is hoe ons dinge doen . Nou bedoel ek nie net ons nie , maar al die ander Christene ook .
46011017	Ek het nog iets om met julle te bespreek , maar dit is nie vir my so lekker nie , want hier is julle op die verkeerde pad en ek moet dit ongelukkig vir julle sê . As julle as gemeente bymekaarkom , bring dit die slegste in julle na vore in plaas van die beste .
46011018	Ek hoor byvoorbeeld dat as julle veronderstel is om as gemeentelede saam te wees , julle groepe vorm wat elkeen sy eie ding doen . Soos ek julle ken , weet ek dat wat ek gehoor het nie sommer praatjies is nie . Die gedwarstrekkery is nie net sleg nie .
46011019	Dit is ook goed , want so wys julle julle ware kleure . So kan 'n mens sien wie staan regtig aan die kant van God en wie nie .
46011020	As julle bymekaarkom om saam nagmaal te hou , tree julle so lelik op dat 'n mens dit sowaar nooit " nagmaal " sal kan noem nie .
46011021	Julle wag dan nie eens vir mekaar nie en deel ook nie julle kos wat elkeen saamgebring het met mekaar nie . Sonder om om te gee of jou medegelowige langs jou doodgaan van die honger , sal jy jou trommeldik eet en nog te veel wyn ook drink . Maar jy sal nie daaraan dink om vir hom langs jou ook ietsie aan te bied nie .
46011022	Hoekom gaan jy dan nie maar liewer huis toe en gaan eet jou daar trommeldik en drink daar jou wyn alleen op nie ? Is dit vir julle lekker om op hierdie manier die arm mense te verneder wat nie soveel kos soos julle rykes het nie ? Wat verwag julle moet ek nou daarvan sê ? Dink julle ek moet daaroor bly voel en julle vreeslik prys ? So nooit aste nimmer nie .
46011023	Kom ek verduidelik weer vir julle wat die Here self oor die nagmaal gesê het . Dit alles het die nag gebeur toe Jesus gevang is . 'n Rukkie voor Hy gevang is , het Hy saam met sy getrouste volgelinge geëet . Hy het die brood gevat
46011024	en vir God daarvoor dankie gesê . Hy breek die groot stuk brood toe in kleiner stukke en deel dit uit . Terwyl Hy dit doen , sê Hy : " Dit is my liggaam wat net so gebreek word . Julle sal baie daarby baat . Elke keer as julle dit eet , moet julle dink aan wat Ek alles vir julle gedoen het . "
46011025	Toe hulle amper klaar geëet het , vat Jesus die groot beker waarin die wyn gehou is . Toe sê Hy : " Die wyn in hierdie beker staan vir die nuwe ooreenkoms wat God met julle gemaak het omdat my bloed vir julle gevloei het . Drink die wyn en elke keer as julle dit drink , onthou dan wat Ek vir julle gedoen het . "
46011026	Eet die brood en drink die wyn dus in hierdie gesindheid totdat die Here terugkom . As julle dit so doen , is dit so goed soos 'n preek vir almal om te sien wat die dood van die Here vir julle beteken .
46011027	Dit beteken dat 'n mens nie sommer skouerophalend die nagmaal kan eet asof dit niks is nie . As jy dit op so 'n traak-my-nieagtige manier doen , is jy amper net soos daardie mense wat vir Jesus geslaan en gespot het toe Hy gekruisig is . Hulle het nie besef wat die dood van Jesus regtig vir mense beteken nie . Wil jy regtig soos hulle wees ? Sekerlik nie .
46011028	Kyk dan diep in jouself en soek na die redes hoekom jy die nagmaal eet . Toets jou gesindheid voor jy van die brood en die wyn vat .
46011029	As jy die nagmaal gebruik , maar jy gee nie om vir wat die brood en wyn beteken nie , kan dit ernstige gevolge vir jou hê . Jy gee die Here dan alle rede om jou te straf .
46011030	Wil julle 'n bewys hiervoor hê ? Kyk net hoeveel van julle het nie meer behoorlik krag om uit die bed op te staan nie en ly aan allerhande siektes . Party is selfs al dood .
46011031	Wees dus liewer strenger met julleself en maak mooi seker dat julle die nagmaal eet soos die Here dit bedoel het .
46011032	Wie dit met die regte gesindheid doen , sal die Here geen rede gee om hom te straf nie . Die Here wys nou liewer vir ons dat Hy met ons ongelukkig is as ons verkeerde dinge doen . Deur slegte dinge met ons te laat gebeur help Hy ons ook reg sodat ons nie eendag dieselfde paadjie sal loop as die wêreld wat nie in Hom glo nie . Die Here gaan hulle almal met die finale oordeel hard straf .
46011033	My liewe vriende , nou sal julle goed verstaan waarom ek julle vra om maar te wag tot almal daar is voor julle die nagmaal eet .
46011034	As iemand dan so honger is dat hy nie kan wag nie , laat hy iets by die huis eet . As julle dan bymekaar is , sal die versoeking nie daar wees om iets verkeerds te doen nie en sal dit ook nie vir die Here nodig wees om julle te straf nie . Dit is nou vir eers genoeg hieroor . Wanneer ons mekaar weer sien , kan ons verder gesels oor al die ander goed waaroor julle nog onseker is .
46012001	My liewe vriende , nou wil ek met julle praat oor die verskillende maniere waarop die Gees in ons werk . Dit is vir my baie belangrik dat julle dit mooi verstaan .
46012002	Julle onthou mos nog wat met julle gebeur het toe julle die Here nog nie geken het nie . Die afgode het die een of ander mag oor julle gehad wat julle na hulle toe getrek het . En dit is dooie beelde wat nie eens kan praat nie .
46012003	As julle nie seker is of iemand regtig onder die invloed van die Heilige Gees praat nie , wil ek julle 'n goeie toets daarvoor gee . Iemand wat deur die Gees praat , sal nie sê : " Vervloek is Jesus " nie . As iemand egter sê : " Jesus is die Here , " is dit die Heilige Gees wat hom dit laat sê .
46012004	Daar is natuurlik baie verskillende gawes wat ons as Christene kan kry , maar dit beteken nie dat daar 'n gees vir elke gawe is nie .
46012005	Al hierdie gawes kom van een en dieselfde Gees . Daar is ook baie dinge wat aan Christene gegee word om spesiaal te doen , maar dieselfde Here staan agter al hierdie verskillende dinge .
46012006	Daar gebeur ook baie spesiale dinge met ons as Christene . Dit is dieselfde God wat al hierdie dinge in ons doen .
46012007	Die Gees werk in elkeen van ons op 'n unieke manier . Die doel daarvan is egter dat ons vir ander mense iets moet beteken . Daar is baie verskillende maniere waarop die Gees in ons kan werk , byvoorbeeld :
46012008	Party mense kan vir 'n mens goeie raad gee oor hoe om te leef . Ander kan weer goeie onderwysers vir die Here wees .
46012009	Dan is daar mense wat in moeilike omstandighede , as ander begin twyfel , steeds eenvoudig blindelings op die Here kan vertrou . Daar is ook sommige deur wie die Gees mense gesond kan maak .
46012010	Dan is daar nog mense wat dinge kan doen wat gewone mense glad nie kan doen nie . Die Gees sorg ook vir mense wat die boodskap van God duidelik en goed kan verkondig . Dan is daar ook mense wat weet wanneer die Gees van God deur iemand werk en praat en wanneer dit 'n valse gees is . Vir sommige gee die Gees die vermoë om 'n " spesiale taal " te praat terwyl ander die vermoë kry om te verduidelik wat daar met die " spesiale taal " gesê word .
46012011	Al hierdie dinge kom van een en dieselfde Gees . Hy besluit aan wie Hy wat wil gee en gee dit dan aan daardie persoon .
46012012	'n Mens kan Christus vergelyk met 'n menslike liggaam . Daar is net een liggaam , maar die een liggaam het baie dele . Al is daar hoeveel dele , dit bly maar net een liggaam .
46012013	Met die doop het die Gees ons almal so aan mekaar vasgebind , soos 'n liggaam . Dit maak nie saak wie ons is of waar ons vandaan kom of hoe belangrik mense dink ons is nie , dieselfde Gees werk in ons almal .
46012014	Soos ek reeds gesê het , het 'n liggaam nie net een liggaamsdeel nie , maar baie .
46012015	Sê nou die voet kla : " Ek is nie die hand nie . Daarom voel ek nie deel van die liggaam nie , " beteken dit nou dat hy skielik nie meer deel van die liggaam is nie ? Nee . Hy bly deel van die liggaam .
46012016	Net so min hou die oor op om deel van die liggaam te wees net omdat dit nie die oog is nie .
46012017	Net om te sê : " Ek is nie die oog nie , nou voel ek nie meer deel van die liggaam nie , " verander niks daaraan dat dit deel van die liggaam is nie . As alles nou net oog was , waarmee sou ons dan gehoor het ? As die hele liggaam net een groot oor was , waarmee sou ons geruik het ?
46012018	Nee , God het elkeen van die dele van die liggaam 'n spesiale plek in die liggaam gegee , net soos Hy dit beplan het .
46012019	As die hele liggaam net uit een orgaan bestaan het , hoe sou die liggaam dan nie gelyk het nie !
46012020	Natuurlik is dit nie so nie , daar is baie dele wat saam die een liggaam uitmaak .
46012021	Dink julle die oog kan ooit vir die hand sê : " Ek het jou nie nodig nie , " of dat die kop dit vir die voete kan toesnou ?
46012022	Om die waarheid te sê , daar is dele van die liggaam waaraan 'n mens nie eens baie dink nie , maar waarsonder die liggaam glad nie kan klaarkom nie .
46012023	Daar is ander dele van die liggaam wat ons nie wil hê mense moet sien nie . Daarom trek ons klere aan . So wys ons byvoorbeeld dat ons spesiaal vir hierdie liggaamsdele omgee .
46012024	Aan ander dele van die liggaam waaroor ons nie skaam voel nie , gee ons ook nie so baie aandag nie . God het die liggaam juis so aanmekaargesit . Hy sorg daarvoor dat die dele wat dit nodig het , juis met meer respek behandel word .
46012025	Daarom kan liggaamsdele nie onder mekaar " stry " nie . Hulle moet eerder respek hê vir mekaar en vir mekaar omgee .
46012026	As een deel van die liggaam seerkry , voel die hele liggaam die pyn , en as een deel van die liggaam geprys word , voel die hele liggaam bly .
46012027	Kom ons kyk wat ons hieruit oor julle as gemeente kan leer . Julle as Christene is saam die liggaam van Christus . Elkeen van julle is 'n lid van hierdie liggaam .
46012028	Een lid van die gemeente is iemand vir wie die Here spesiaal gestuur het om sy boodskap te preek ; 'n ander een moet in die gemeente self vertel wat die Here van die gemeente wil hê ; dan is daar gemeentelede wat die ander moet touwys maak oor alles wat die Here ons geleer het ; dan is daar mense wat spesiale kragtige dinge doen en ander vir wie die Here die krag gee om mense gesond te maak . Die Here het ook gesorg dat daar mense in die gemeente is wat ander kan help as hulle hulp nodig het . Party het weer die vermoë om te sorg dat die gemeentebedrywighede vlot verloop . Dan is daar ook mense in die gemeente wat " spesiale tale " praat . In die gemeente kan almal mos nie presies dieselfde ding doen nie .
46012029	Almal kan mos nie preek of die ander gemeentelede leer nie . Wie is dan oor om te luister ?
46012030	Die hele gemeente kan mos nie net uit 'n klomp mense bestaan wat net kragtige dinge kan doen en mense gesond kan maak nie . Net so kan almal nie in " spesiale tale " praat of verduidelik wat met die " tale " gesê word nie . Wie gaan dan al die ander dinge doen wat in en deur die gemeente gedoen moet word ? Daarom het verskillende lede van die gemeente verskillende dinge van die Here ontvang om te doen .
46012031	Doen moeite met die gawes wat vir jou situasie die beste is . Maar nou wil ek vir julle van iets vertel wat vir elkeen van julle altyd die beste is .
46013001	Sê nou maar ek is so " geestelik " dat ek die tale kon praat wat die engele in die hemel praat en selfs nog 'n klomp ander , maar ek het nie ander mense lief nie , wat dan ? Vir die Here klink daardie " geestelike gepraat " dan na niks anders nie as 'n geraas soos iemand wat teen 'n yster kap .
46013002	Sê nou ek kan uitstekend preek , is hoog geleerd in die dinge van die Here en verstaan dinge van God wat ander mense nie eens weet nie , en boonop het ek nog die grootste geloof wat jy jou kan voorstel , maar ek het nie ander mense lief nie , is ek vir die Here 'n nul op 'n kontrak .
46013003	Al gee ek alles wat ek besit vir arm mense en word as martelaar vir die Here verbrand , maar ek het nie lief nie , help dit alles niks .
46013004	Om ander lief te hê beteken om nooit iemand sleg te behandel wat jou irriteer nie ; om altyd alle mense so te hanteer dat hulle graag by jou wil wees sonder om bang te wees dat jy hulle sleg sal behandel ; om ander mense dit wat hulle het of kry te gun sonder om lelik te wees as hulle dinge het wat jy nie het nie ; om nie heeltyd oor jouself te praat en te spog nie ; om nie heeltyd te maak asof jy soveel beter as ander mense is nie ;
46013005	om nie ongeskik te wees nie , maar jou so te gedra dat ander nie ongemaklik saam met jou voel nie ; om nie net heeltyd aan jouself en jou eie voordeel te dink nie ; om nie sommer vir niks kwaad te word nie , en om nie elke liewe dingetjie wat iemand verkeerd doen te onthou sodat jy hom kan terugkry nie .
46013006	Maar liefde het ook grense : liefde kan nooit kant kies vir dinge wat verkeerd is nie . Net so sal liefde altyd net bly wees oor dit wat regtig gebeur soos God dit bedoel het .
46013007	Liefde beskerm waar mense beskerming nodig het ; liefde glo altyd die beste van ander mense en verwag dit ook van hulle . Liefde ken ook g 'n einde nie .
46013008	Liefde is nie iets wat 'n mens kan opgebruik en dan sê dis klaar nie . Maar die spesiale geskenke wat die Gees aan mense gee , soos om God se Woord oor te dra of in " spesiale tale " te praat , of om dinge van die godsdiens te verstaan waarvan ander nie veel weet nie , dit sal nie vir altyd hou nie . Daar sal 'n tyd kom wanneer die Gees dit nie meer vir mense sal gee nie , omdat dit nie meer nodig sal wees nie .
46013009	Ons weet in elk geval nou nie alles nie en wat ons vir julle van God se wil vertel , is ook nie alles wat daar is om te weet nie .
46013010	Daar sal 'n tyd kom wanneer alles volmaak sal wees soos God dit bedoel het . Dan sal die dinge wat God net 'n tydjie wou gebruik het , nie meer nodig wees nie . Dit is eintlik maar so met 'n mens ook .
46013011	Toe ek klein was , het ek nie soos 'n grootmens gepraat nie , maar soos 'n kind . Ek het ook gehou van dinge waarvan kinders hou en graag daaroor gepraat . Ek kon ook nie verstaan waaroor die grootmense praat nie , want ek het deur die oë van 'n kind na dinge gekyk . Maar toe het ek grootgeword en dit alles het verander . Die dinge wat vir my as kind so belangrik was , is nou nie meer vir my belangrik nie . Ons is nou nog eintlik maar in ons geestelike kinderskoene .
46013012	Ons kan nie alles van God verstaan nie . Dit is of ons in 'n blinkerige stuk staal na onsself kyk . Ons kan nie alles mooi uitmaak wat ons sien nie . Maar die tyd kom wanneer ons alles helder en duidelik sal sien asof dit reg voor ons staan . Nou maak ons maar stuk-stuk uit van God en alles wat Hy vir ons doen en beteken . Daar kom egter 'n tyd wanneer ek alles sal weet , net soos God nou alles van my af weet .
46013013	Tot daardie tyd kom , het ons drie belangrike dinge wat ons op koers moet hou : daar is die verhouding met God , die sekerheid dat Hy sy beloftes sal hou en die liefde . En van hulle staan die liefde boaan die lys .
46014001	Gee alles om hierdie liefde in julle lewe te hê . Maar moenie van die spesiale geskenke vergeet wat die Gees vir julle gee nie . Gee jouself ook daarvoor , veral om God se boodskap vir die gemeente te bring .
46014002	Ek weet daar is van julle wat baie daarvan dink om in " spesiale tale " te praat . Maar as iemand so praat , verstaan mense hom nie . God verstaan hom wel , want hy praat mos met God . Wat hy egter vir God sê , is vir mense net naklanke . Wat hy mos so onder die invloed van die Gees sê , is intieme dinge net tussen hom en God wat ander nie verstaan nie .
46014003	Vergelyk dit nou met iemand wat in verstaanbare taal met mense oor die boodskap van God gesels . Mense verstaan dit en dit maak hulle geestelik baie sterker . Hulle skep moed vir wat voorlê en voel baie meer gerus .
46014004	Maar as iemand in 'n " spesiale taal " in die gemeente praat , beteken dit eintlik net vir homself iets . As iemand God se boodskap vir die gemeente vertel , beteken dit vir die hele gemeente iets . Dit is nou nie dat ek sê julle moenie in spesiale tale praat nie .
46014005	Ek gun dit vir elkeen . Wat ek wel sê , is dat julle eerder in die gemeente moet konsentreer op die bring van God se boodskap . In die gemeente is dit meer werd om die boodskap van God te bring as om in spesiale tale te praat , tensy daar iemand in die gemeente is wat kan verduidelik wat met die spesiale tale gesê word . So sal dit vir die gemeente iets kan beteken .
46014006	My liewe , goeie vriende , stel julle nou voor dat ek daar by julle aankom en net in spesiale tale praat wat nie een van julle verstaan nie . Sal dit julle baie help ? Ons almal weet dit sal nie . Wat wel vir julle baie kan beteken , is as ek met julle oor dinge gesels wat julle verstaan : dit kan dinge wees wat God spesiaal vir my gewys het , of raad oor hoe julle in moeilike situasies moet optree ; of ons kan sommer maar net lekker sit en gesels oor wat God se boodskap vir 'n spesifieke situasie is , of ek kan julle miskien meer van Jesus leer .
46014007	Dit is baie soos iemand wat sommer net op 'n fluit of 'n harp blaas . As hy nie mooi note speel nie , maar net 'n deurmekaar klomp geraas maak , sal niemand hulle daaraan steur nie .
46014008	As 'n radio nie op 'n stasie gestel is nie en net 'n gekrap maak , sal jy mos nie kan verstaan wat daar oor die radio gesê word nie .
46014009	Net so gaan dit in die gemeente . As jy 'n klomp geluide maak wat niemand verstaan nie , hoe sal enigiemand weet wat jy besig is om te sê ? Vir die mense rondom jou is jy dan nie beter as daardie fluit of harp wat net 'n klomp geraas maak nie .
46014010	Ek weet dat daar honderde verskillende tale in die wêreld gepraat word . Elkeen van hierdie tale het ook sin as 'n mens dit net kan verstaan .
46014011	As ek egter nie die taal verstaan nie , weet ek ook nie wat die ander een wil sê nie . Daar is niks met die taal verkeerd nie , maar ek kan dit net nie verstaan nie . Die persoon kan praat en verduidelik tot hy blou word in die gesig , maar ons sal nie by mekaar uitkom nie .
46014012	Dis presies wat in die gemeente gebeur as iemand in 'n spesiale taal praat wat niemand anders verstaan nie . Ek weet die spesiale geestelike geskenke wat God vir julle gee , is vir julle belangrik . Wees daarom opgewonde oor daardie geestelike geskenke wat vir ander ook iets beteken en die gemeente sterker kan maak .
46014013	Iemand wat dan so 'n spesiale taal van die Gees gekry het om te praat , moet God vra om hom ook te help om te verstaan wat hy besig is om te sê . Ek het al baie ervaring daarvan .
46014014	As ek in so 'n spesiale taal in gebed met God praat , is my gees nou betrokke , maar my verstand is afgeskakel — ek weet nie wat om te dink oor dit wat ek besig is om te sê nie , want ek verstaan nie wat gesê word nie .
46014015	Hoe moet dit dan nou presies wees ? Eintlik is die ideaal dat jy as mens heeltemal betrokke is , gees en verstand saam . As jy bid , moet jou gees bid , maar jy moet ook verstaan wat jy bid . As jy God loof deur te sing , moet dit uit jou gees borrel , maar so dat jy ook presies weet wat jy besig is om te sing .
46014016	Dit is belangrik . Sê nou maar jy is daar in jou gees besig om allerhande mooi dinge van God te sê , hoe kan iemand wat niks verstaan wat jy sê nie saam met jou bid ? Hoe kan hy die Here vra om dit wat jy besig is om te sê waar te laat word , as hy nie eens weet wat jy sê nie ?
46014017	Jy kan miskien voel dat wat jy in die gemeente doen , goed is en dat die Here ook daarvan hou , maar die mense wat saam met jou in die kerk sit , het niks daarvan nie . Vir hulle beteken dit net mooi niks .
46014018	Ek sê vir God dankie dat ek meer in spesiale tale met Hom praat as julle almal saam . Ek is daarom nie teen die praat van spesiale tale nie .
46014019	Maar as 'n mens darem in die kerk kom , verkies ek om liewer net vyf woorde te sê wat mense kan verstaan en wat iets vir hulle kan beteken as om die hele aand daar op my eie te staan en spesiale tale te praat .
46014020	Liewe broers en susters , moet nou nie soos balhorige kinders wees wat nie na goeie raad wil luister nie . Druk wel julle ore toe as mense vir julle sê dat julle verkeerde dinge moet doen . Maar as dit by goeie dinge kom , spits julle ore en luister soos grootmense wat rede verstaan .
46014021	Daar staan mos in die boek waarin ons van die wil van God leer , geskryf : " Mense sal kom met tale wat ons nog nooit gehoor het nie , vreemde mense sal met ons kom praat . Deur hierdie mense sal God met die volk praat , maar al doen God dit , sal hulle nog steeds nie luister na wat God sê nie . "
46014022	Om so in spesiale tale te praat is in hierdie sin 'n bewys van God se krag vir mense wat nie glo nie , en nie vir Christene nie . Om die boodskap van God vir mense te verduidelik is weer bedoel vir Christene en nie vir ongelowiges nie .
46014023	Kom ons wees realisties : sê nou die hele gemeente is bymekaar en almal praat tegelyk in spesiale tale . Dan kom daar iemand ingestap wat nie in Jesus glo nie en niks verstaan wat in die kerk aangaan nie . Wat dink julle sal hy sê ? Wel , ek dink hy sal sê dit lyk vir hom na 'n groot deurmekaarspul .
46014024	Maar sê nou dieselfde ongelowige persoon wat niks van die Christendom verstaan nie , kom in terwyl julle op 'n verstaanbare manier met mekaar oor die boodskap en wil van God praat , wat sal dan gebeur ? Sal hy nie dalk luister en diep getref word nie ? Sal hy nie besef dat hy op die verkeerde pad is en dat God so ontevrede met hom is dat God hom gaan straf nie ?
46014025	Dit sal vir hom wees of alles hier diep binne-in hom wat hy voorheen nie verstaan of selfs van geweet het nie , skielik opborrel en vir hom glashelder word . Hy sal net daar op sy knieë neersak en God se Naam grootmaak . Hy sal openlik sê : " God is regtig hier by en tussen julle . "
46014026	Wat moet dan nou gebeur as julle bymekaarkom ? Wel , dit kan gebeur dat elkeen iets het om te doen . Die een wil 'n lied vir God sing , die ander een wil vertel wat hy van Jesus geleer het , 'n ander een het weer iets wat die Here hom spesiaal gewys het . Daar is miskien ook iemand wat in 'n spesiale taal wil praat of wat wil verduidelik wat met die spesiale taal gesê word . Onthou net , elke dingetjie wat gedoen word as die gemeente so saam is , moet krag in die gemeente inblaas . Die hele gemeente moet daardeur sterker gemaak word .
46014027	Met ander woorde , as iemand in 'n spesiale taal praat , moet dit nie oordryf word nie . Net twee , of op die meeste drie , moet 'n kans kry , en nie almal gelyk nie . Elke keer moet daar iemand wees wat aan die ander kan verduidelik wat die persoon besig is om te sê .
46014028	As daar nie iemand in die gemeente is wat die spesiale taal verstaan en kan verduidelik wat gesê word nie , moet die een stilbly wat in die spesiale taal wil praat . Hy moet dit maar tussen God en hom hou waar hy alleen is .
46014029	Twee of drie mense aan wie God sy boodskap gegee het , moet aan die gemeente vertel wat God sê . Die res van die gemeente moet goed luister en versigtig opweeg wat gesê word .
46014030	As die Here egter 'n spesiale boodskap vir iemand gee wat in die gemeente sit en luister , moet die een wat aan die praat is , eers stilbly .
46014031	Almal vir wie die Here 'n boodskap gegee het om aan die gemeente te gee , moet 'n kans kry om dit te doen . So sal die hele gemeente van hulle kan leer en moed kan skep .
46014032	Iemand wat iets van die Here af gekry het om te sê , moet sy kans afwag om dit te sê . God hou nie van 'n deurmekaarspul nie .
46014033	Hy hou daarvan as dinge mooi en op hulle plek gebeur . Sorg dat dit in die gemeente so gaan . Nou wil ek met julle praat oor iets wat oral in die gemeentes gebeur .
46014034	Vroue moet nie praat in gemeentebyeenkomste nie . Die wet van die Here gee vir ons riglyne wat hierdie dinge betref . Daar lees 'n mens dat vroue nie in die byeenkoms moet praat nie , maar dat hulle die gesag van die man daar moet erken .
46014035	Dit is ons gebruik dat elkeen haar man by die huis moet gaan vra as sy iets wil weet . Dit is nie mooi dat die vrou dit sommer in die kerk vir haar man vra en so die erediens deurmekaarkrap nie . Is daar miskien party van julle wat voel dat julle dit nie wil doen nie ?
46014036	Dan moet julle julle afvra : Is die woord van God miskien deur julle geskryf sodat julle daaraan kan verander soos julle wil , of is dit God wat deur daardie woord met julle praat ?
46014037	'n Persoon wat rondvertel dat hy God se boodskap vir ander kan vertel of dat die Heilige Gees hom lei , behoort ook dadelik te weet dat wat ek hier sê , is hoe die Here wil hê ons moet maak .
46014038	As hy hom nie daaraan steur nie en maak of dit nie waar is nie , sal God hom ook nie kan gebruik nie .
46014039	Laat ek saamvat : doen alles wat julle kan om vir mense van God se dinge te vertel . As daar ander is wat in spesiale tale wil praat , moet julle nie in hulle pad staan nie .
46014040	Wat julle ook al doen , moet julle met smaak doen sodat alles nie in 'n deurmekaarspul ontaard nie .
46015001	My liewe broers en susters , laat ons vir oulaas weer kyk na die goeie boodskap oor Jesus wat ek vir julle vertel het . Dit is die boodskap wat julle julle eie gemaak het en nou by sal staan of val .
46015002	Toe julle hierdie goeie nuus gehoor het , het julle mos Christene geword , natuurlik mits julle nie allerhande afdraaipaadjies vat nie , maar dit glo soos ek dit vir julle vertel het . As julle egter 'n ander pad loop , stap julle weg van God af wat julle red en kan julle net sowel ophou glo , want dit alles sal julle niks help nie .
46015003	Soos ek die boodskap van ander gehoor het , het ek dit ook vir julle vertel . Die hart van alles is dít : Christus het gesterf sodat ons nie self sal moet sterf vir al die verkeerde dinge wat ons voor God gedoen het nie . Dit is presies wat die Skrif voorspel het sou gebeur .
46015004	Maar die Skrif het ook verder voorspel dat Hy begrawe sou word en dat God Hom na drie dae weer lewendig sou maak . Net so het dit toe ook gebeur .
46015005	Petrus het Hom eerste gesien nadat Hy lewendig geword het en later het al twaalf sy getrouste volgelinge Hom gesien .
46015006	Daarna het Hy aan 500 mense gelyk verskyn . Party van hulle is al dood , maar die meeste van hulle lewe nog .
46015007	Jakobus het toe aan die beurt gekom en daarna die apostels .
46015008	Heel laaste het Christus aan my verskyn , ek wat op heeltemal die verkeerde tyd gebore is en daarom lank op die verkeerde pad was .
46015009	As dit by die apostels van die Here kom , staan ek agter in die ry . Eintlik behoort ek nie eens in daardie ry te staan nie , want kyk net hoe het ek die mense van God vroeër vervolg en probeer seermaak .
46015010	Maar God was wonderlik goed vir my , wat ek natuurlik geensins verdien het nie . Hy het my gemaak wat ek nou is . Hierdie goedheid van God was nie alles vir niks nie . Ek het harder en meer vir die Here gewerk as enige ander een . Dit was nie ek wat so goed was nie , maar die Here wat so goed vir my was . Hy het deur my gewerk .
46015011	Eintlik maak dit nie saak wie die werk doen nie , solank dit net gedoen word . Of dit nou ek is of die ander apostels , ons het dieselfde goeie nuus vir julle kom vertel en julle het dit julle eie gemaak .
46015012	Daar is tog geen twyfel oor die boodskap nie : Jesus was dood en is weer lewendig gemaak . Hoe is dit dan nog moontlik dat party van julle kan twyfel en sê dat God nie mense wat dood is lewendig sal maak nie ?
46015013	As God nie iemand wat dood is lewendig kan maak nie , sou Hy ook mos nie vir Jesus lewendig kon maak nie .
46015014	As dit darem waar sou wees , beteken dit dat alles wat ons vir julle vertel het , net 'n klomp leuens is en dat julle in net mooi niks glo wanneer julle sê julle glo in Christus nie . En dit is nie al nie .
46015015	As Jesus nog dood is , beteken dit dat ons 'n klomp leuens oor God ook vertel , want ons sê mos dat Hy Christus lewendig gemaak het .
46015016	As God nie mense lewendig gaan maak nie , geld dieselfde mos vir Jesus — dan is Hy mos ook nie lewendig gemaak nie .
46015017	En as God Hom nie lewendig gemaak het nie , is julle nog maar net soos julle altyd was , van kop tot tone in die sonde .
46015018	Dan help dit niks meer dat julle sê julle glo nie . Dan is nie net ons nie , maar ook al die ander Christene wat al dood is , sonder enige hoop totaal verlore .
46015019	As Christenskap net iets beteken terwyl ons nog op hierdie aarde is en daar vir ons niks meer oor is daarna nie , is ons 'n hopelose spul mense vir wie ander net baie jammer kan voel .
46015020	Die waarheid is heeltemal anders : God hét Christus lewendig gemaak nadat Hy aan die kruis dood is . En Christus is maar die eerste Een van nog baie om te kom , dit waarborg Hy .
46015021	Dit werk so : dit was 'n mens , Adam , se skuld dat die dood nou elkeen van ons tref . Maar dit is ook 'n mens , Christus , wat daarvoor gesorg het dat mense wat dood is weer lewendig gemaak kan word .
46015022	Omdat ons mense soos Adam is , het die dood deel van ons elkeen se bestaan geword , net soos dit deel van sy bestaan was . Net so , deur Christus se mense te wees sal elkeen lewendig gemaak word soos Hy .
46015023	Elkeen sal sy beurt kry . Christus het eerste opgestaan en so die pad vir ons ander oopgemaak . Wanneer Christus weer kom , sal al die mense wat aan Hom behoort ook opstaan .
46015024	Dan sal die einde daar wees . Christus sal daarvoor sorg dat nie 'n enkele vyand van God oorbly nie . Hy sal met die laaste een klaarspeel . Dan sal Hy alle oë finaal op God , sy Vader , rig sodat hulle Hom as die groot Koning kan dien .
46015025	Christus moet egter nog as Koning heers tot tyd en wyl Hy elke vyand van God op sy plek gesit het .
46015026	Nie een vyand sal wegkom nie ; ook die dood se mag sal heeltemal gebreek word .
46015027	Die Skrif sê mos dat God Christus oor alles sal laat heers . As die Skrif oor " alles " praat , sluit dit natuurlik nie vir God self in nie .
46015028	Wanneer die Seun oor alles heers en al die vyande van God uitgewis is , sal Hy Hom met alles wat Hy het onder die heerskappy van God kom stel . God sal dan oor alles regeer en almal sal Hom as Heerser erken .
46015029	As dit nou waar was dat mense nie weer lewendig gemaak sal word nie , wat dan van die mense wat hulle laat doop sodat dié wat reeds dood is daarby kan baat ? Vir wat doen hulle dit dan ?
46015030	Dieselfde geld vir ons : Hoekom leef ons as Christene swaar as ons nie oortuig is dat daar so iets soos 'n opstanding uit die dood is nie ?
46015031	My liewe broers en susters , dagin en daguit leef ek in die skaduwee van die dood . Daarvan kan julle net so seker wees as dat ek trots is op wat Christus Jesus , ons Here , vir julle beteken en gedoen het .
46015032	Waarom sou ek hier in Efese as 'n sterflike mens soos 'n dier teen ander wilde diere geveg het as dit alles vir niks was nie ? Dit maak mos nie sin nie . As daar niks anderkant die dood vir ons wag nie , moet 'n mens mos eerder doen wat die spreekwoord sê : " Laat ons nou eet en drink en vrolik wees , want môre is ons dood . "
46015033	Moenie julle met 'n slap riem laat vang deur mense wat so praat nie . Onthou , as jy heeltyd na sulke mense luister , begin jy dit later self glo .
46015034	Ruk julle reg en hou op om verkeerde dinge te doen . Julle behoort julle te skaam dat party van julle regtig geen idee het van wie God is , wat Hy kan doen en wat Hy van julle verwag nie .
46015035	Iemand onder julle wonder dalk : " Hoe op aarde kan iemand wat dood is weer lewendig word en hoe sal sy liggaam daarna lyk ? "
46015036	Dis darem 'n dom vraag . Julle weet mos dat 'n saad wat jy in die grond saai 'n ruk lank eers lyk of dit dood is en dan , na 'n rukkie , kom die lewendige plantjie uit .
46015037	En verder , as jy byvoorbeeld 'n mielie plant , plant jy tog nie die groot plant met die mieliekop en al nie . Jy plant die mieliepit .
46015038	God besluit dan self hoe die plant moet lyk — elke soort saad gee mos 'n ander soort plant .
46015039	Die diere en mense verskil net so . 'n Mens is mos anders gebou as 'n dier of 'n vis .
46015040	Die sterre en die son lyk ook anders as die aarde . Die sterre en die son is op 'n ander manier mooi as die dinge hier op aarde . Selfs die sterre verskil van mekaar en is elkeen op sy eie manier mooi .
46015041	Die prag van die son is anders as die prag van die maan . Net so sal dit wees wanneer ons uit die dood lewendig word .
46015042	Die liggaam wat doodgaan , vergaan heeltemal , maar die liggaam waarmee ons weer lewendig sal word , sal nooit vergaan nie .
46015043	Die liggaam wat begrawe word , is vol gebreke , maar oor ons nuwe liggaam sal ons maar net kan oorloop van trots . Die oue is swak , maar die nuwe is vol krag .
46015044	Ons sterf as gewone aardse mense , maar ons gaan lewendig word in 'n nuwe geestelike liggaam . Soos daar 'n gewone aardse liggaam is , so is daar ook 'n geestelike liggaam .
46015045	In die Skrif staan daar dat die eerste mens , Adam , 'n lewende mens geword het . Maar die laaste Adam , dit is Christus , is die Gees wat mense geestelik lewendig maak .
46015046	Ons word dus eers met ons gewone aardse liggaam gebore . Die geestelike liggaam kry ons eers later .
46015047	Die eerste mens , Adam , is mos uit die grond van die aarde gemaak ; die tweede mens , Christus , het uit die hemel gekom .
46015048	Die mense op aarde is almal soos Adam , maar die mense wat in die hemel is , is soos Christus .
46015049	Aanvanklik was ons almal aards soos Adam , maar in die toekoms sal ons lyk soos Christus wat uit die hemel gekom het .
46015050	My liewe broers en susters , wat ek met ander woorde wil sê , is dit : ons , met ons aardse liggame , kan nie in die nuwe wêreld van God ingaan nie . 'n Liggaam wat doodgaan en vergaan , kan tog nie in die nuwe wêreld van God gaan bly waar alles vir altyd hou nie .
46015051	Laat ek julle 'n geheim vertel : nie almal sal doodgaan voor die Here kom nie . Dié wat nog in hulle aardse liggame lewe wanneer Hy kom , sal in die plek daarvan 'n nuwe geestelike liggaam kry .
46015052	Wanneer daar aangekondig word dat die Here kom , sal dit vinniger gebeur as wat die oog kan sien . Dit sal so gebeur : die aankondiging sal kom dat die Here kom en dan sal die mense wat al dood is , lewendig gemaak word met hulle nuwe liggame ; dié wat in daardie stadium nog op aarde lewe , sal dadelik 'n nuwe liggaam kry .
46015053	Hierdie liggaam wat ons nou het , gaan agteruit en is op pad na die dood toe . Die nuwe liggaam wat ons gaan kry , sal nie agteruitgaan nie en sal ook nooit doodgaan nie .
46015054	Wanneer dit alles gebeur , sal dit presies wees soos die Skrif gesê het dit gaan wees : " Die dood het nie meer enige krag of invloed nie . God het al die krag as oorwinnaar .
46015055	" Daar is net mooi niks oor van die dood se mag nie . Sal die dood ons nog kan seermaak ? Nee , vir seker nie . "
46015056	Sonde is die oorsaak dat ons doodgaan . En ons kan nie stry dat ons in sonde vasgevang is nie omdat die wet van God so duidelik daar is en dit vir ons wys .
46015057	Maar ons is anders ; ons het baie waarvoor ons vir God baie dankie kan sê . Jesus Christus het gewen en omdat Hy gewen het , het God ons saam met Hom wenners gemaak .
46015058	My liewe broers en susters , dit gee julle alle rede om julle nie 'n duim te laat wegbeweeg van dit waarin julle glo nie . Staan vas . As daar iets is wat julle vir die Here kan doen , doen dit en nog meer , maak nie saak wanneer en waar nie . Julle twyfel mos nie een oomblik daaraan dat wat julle vir die Here doen die moeite werd is nie .
46016001	Ek wil ook nog 'n bietjie met julle praat oor die geld wat julle vir die Christene in Jerusalem bymekaargemaak het . Maak asseblief soos ek met die mense in Galasië gereël het .
46016002	Sondae moet elkeen van julle iets opsy sit , afhangende van wat hy daardie week verdien het . Spaar dit sodat ons nie 'n ekstra klomp geld hoef in te samel wanneer ek daar by julle aankom nie .
46016003	Al wat dan nodig sal wees , is dat julle 'n paar persone moet aanwys om die geld na Jerusalem toe te vat . Ek sal vir hulle briewe saamgee sodat wanneer hulle in Jerusalem kom , die mense hulle vriendelik sal ontvang .
46016004	As julle voel dat ek ook moet saamgaan , kan ons sommer saam reis .
46016005	Ek moet in Noord-Griekeland 'n draai gaan maak . Daarna sal ek na julle toe kom .
46016006	Ek gaan 'n rukkie daar by julle oorbly , miskien nog die hele winter . Dan kan julle my help met wat ek nodig het om verder te reis , waarheen dit ook al is .
46016007	Ek wil hierdie keer nie net kom inloer nie , maar graag behoorlik by julle kom kuier . Dit is natuurlik as die Here wil .
46016008	Ek wil graag hier in Efese bly tot na pinkster ,
46016009	want hier het 'n klomp goeie dinge gebeur wat ek nie so kan los nie — die Here het vir my wonderlike geleenthede gegee om vir mense van Hom te vertel . Daar is ook 'n klompie wat probeer keer dat ek vir die Here werk .
46016010	Wanneer Timoteus daar opdaag , moet julle hom gasvry ontvang . Laat hom tuis voel en kyk mooi na hom , want hy werk hard vir die Here , net soos ek .
46016011	Niemand moet hom verkleineer nie . Julle moet hom eerder help om sonder probleme in vrede te reis sodat hy weer na my toe kan kom . Ek verwag hom saam met die ander broers .
46016012	Ek het mooi met Apollos gepraat en gevra dat hy saam met die ander broers na julle toe moet gaan . Hy kon egter nie nou gaan nie en daarom het hy nee gesê . Sodra hy kans kry , sal hy wel gaan .
46016013	Wees wakker in die lewe en moenie toelaat dat iemand julle geestelik van balans af gooi nie , want julle glo mos . Moenie soos bangbroeke wees nie , maar staan julle man .
46016014	Doen alles wat julle doen met liefde .
46016015	Ek wil julle nog iets vra , my broers en susters . Julle onthou mos nog vir Stefanas . Hy en sy huisgesin was die eerste mense in Suid-Griekeland wat Christene geword het .
46016016	Hulle was van die begin af meer as gewillig om mede-Christene te help waar hulle kan . Sulke mense se voorbeeld moet julle volg en almal wat saam met hulle vir die Here woel en werskaf .
46016017	Ek was bly toe Stefanas , Fortunatus en Agaïkus hier aangekom het . Dit het sommer baie gehelp vir my verlange na julle almal .
46016018	Hulle het vir my net so baie beteken as vir julle . Sulke mense moet julle waardeer .
46016019	Die gemeentes hier in Asië stuur vir julle groete . Akwila en Priscilla saam met almal wat in hulle huis bymekaarkom , stuur spesiaal vir julle as mede-Christene baie liefde .
46016020	Al die gelowiges het my gevra om hulle groete oor te dra . Groet mekaar opreg en hartlik soos Christene dit behoort te doen .
46016021	Ek , Paulus , skryf hierdie laaste paar groetwoorde self .
46016022	Mag die Here die persoon straf wat in liefdeloosheid die rug vir die Here draai . Kom , Here !
46016023	Mag die Here vir julle baie goed wees .
46016024	Ek sal altyd in liefde aan julle dink , want ons almal behoort aan Jesus .
47001001	Van Paulus . Ek is deur Christus Jesus as 'n apostel aangestel . My aanstelling dra ook God se goedkeuring weg . Timoteus , een van my helpers en ons broer in die Here , stuur groete vir julle . Ek skryf aan almal van julle in die kerk in Korinte . Ja , en ook aan almal wat deel van God se kerk is in die res van die Romeinse provinsie Agaje .
47001002	God ons Vader en die Here Jesus Christus gee aan julle almal genade en vrede .
47001003	Aan God , die Vader van ons Here Jesus Christus , kom al die eer toe . As ons Vader oorstroom Hy ons met sy goedheid . As ons God troos Hy ons .
47001004	Hy staan by ons en help ons in al ons krisisse . Daarom kan ons ander mense help en troos wanneer hulle swaarkry . Ons kan presies dieselfde troos met hulle deel as wat God met ons gedeel het .
47001005	Net soos Christus vroeër gely het , ly ons nou ook . Ons kry regtig baie swaar omdat ons sy volgelinge is . Maar gelukkig oorlaai Christus ons elke dag met sy goedheid en met sy troos .
47001006	Ek het al dikwels swaargekry omdat ek in Christus glo , maar Hy het my nog elke keer daardeur gehelp . Daarom kan ek julle nou troos wanneer julle swaarkry . Ek kan julle help om aan te hou glo . Wanneer ek God se troos ervaar , deel ek dit ook met julle terwyl julle dapper dieselfde soort lyding as ek ervaar . Natuurlik twyfel ek nie vir 'n enkele oomblik dat julle sal aanhou glo nie .
47001007	Ek weet dat julle dieselfde lyding as ek ervaar . Maar ek weet ook dat julle dieselfde troos as ek van God ontvang .
47001008	Weet julle , ek het onlangs in Asië baie gely ter wille van my geloof . Dit was verskriklik . Ek is so erg mishandel dat ek dit later nie meer kon uithou nie .
47001009	Dit het gevoel of 'n doodsvonnis oor my uitgespreek is . Maar ek het toe 'n baie belangrike les geleer . Ek het geleer om te bly vashou aan God wat selfs die dooies lewendig kan maak .
47001010	Uiteindelik het Hy my uit daardie lewensgevaarlike situasie gered . Daarom weet ek met alles in my dat God my vorentoe weer sal red wanneer ek in gevaar verkeer . Hy sal my elke keer help wanneer ek in die nood is .
47001011	Bid asseblief vir ons . Daarsonder kan ons glad nie ons werk vir die Here doen nie . Julle gebede maak dat baie ander mense ook begin bid . Hulle sal vir God dankie sê omdat Hy ons met sy hemelse gawes toegerus het sodat ons die goeie nuus aan hulle kan bekendmaak . Op hierdie manier werk al julle gebede mee aan die uitdra van die evangelie .
47001012	Ek is trots daarop dat ek opreg optree teenoor almal , ook teenoor julle . God self stel my in staat om sonder vals motiewe op te tree . Hiervan is ek absoluut oortuig . Ek hou my nie met allerhande slimpraatjies besig nie . Nee , ek is heeltemal afhanklik van God se goedheid .
47001013	In my briewe skryf ek oor sake wat julle maklik kan verstaan . Daarom glo ek julle sal verstaan dat julle baie trots op my kan wees wanneer ons almal saam op die laaste dag voor die Here Jesus staan . Natuurlik sal ek op daardie dag ook baie trots op julle wees .
47001014	Gelukkig verstaan julle darem nou al so 'n ietsie van hierdie goeie nuus .
47001015	Omdat ek so trots op julle is , het ek vroeër besluit om eerste na julle toe te kom voordat ek Masedonië toe gaan .
47001016	Later op pad terug van daar af sou ek dan 'n tweede maal by julle kom oorbly het . So sou julle sommer twee keer deel kon hê in al die wonderlike hemelse geskenke wat God vir my gegee het . Boonop sou julle my tydens my tweede besoek kon help met al my voorbereidings vir my reis na Judea . Ongelukkig het hierdie planne toe nie so uitgewerk nie .
47001017	Miskien dink julle by julleself : " Daardie Paulus sê een ding , maar doen iets anders . Hy belowe hy kom ons besoek , maar dan daag hy nie op nie . " Het ek sommer uit my eie hierdie besluite geneem , sonder om eers te vra wat God se wil is ?
47001018	Is ek 'n regte jabroer wat die een ding sê en 'n ander ding doen ? Nee , glad nie . God weet ek praat die waarheid met julle .
47001019	Julle weet ook dat ek julle nie bedrieg het toe ek en Silvanus en Timoteus vroeër daar by julle gewerk het nie . Ons het mos nie die een dag een ding gesê en die volgende dag iets anders kwytgeraak nie . Ons het net met julle oor Jesus Christus , die Seun van God , gepraat .
47001020	Hy is die bewys dat God getrou is . Christus sê nooit een ding en doen dan iets anders nie . Hy maak al God se beloftes in die Bybel waar . Hierop kan ons almal net " ja en amen " sê , of hoe ? En wanneer ons dit doen , word God se Naam grootgemaak .
47001021	God het ons almal saam stewig in Christus geanker . Hy is die fondament op wie ons lewe gebou is . God het ons ook met sy groot krag toegerus en ons eenkant gesit sodat ons Hom voltyds kan dien . Hy het boonop sy amptelike stempel op ons lewe geplaas as die bewys dat ons aan Hom behoort . Dit is die Heilige Gees .
47001022	God het die Heilige Gees aan ons almal gegee as die deposito , die eerste betaling van sy kant af om ons te verseker dat sy nuwe wêreld op ons wag .
47001023	Kom ek sê reguit vir julle hoekom ek besluit het om nie Korinte toe te kom nie . Weet julle , ek wou julle 'n groot stuk hartseer spaar . Regtig ! God weet dit . Julle geloof is in elk geval mos nie van my besoek afhanklik nie .
47001024	Dit is regtig nie my werk om oor julle baas te speel deur vir julle voor te skryf presies hoe julle moet glo nie . Al wat ek wil doen , is om te help dat julle geloof 'n nog groter vreugde word .
47002001	Wat sou my besoek julle help as dit net hartseer en trane sou veroorsaak in plaas van vreugde ?
47002002	As my besoek julle net sou omkrap , wie sou my dan kon opbeur ? Net julle ! En dit sou nooit as te nimmer werk nie . Om van mense wat kwaad is te verwag om die een wat hulle omgekrap het te troos , is onmoontlik .
47002003	Daarom het ek besluit om maar liewer 'n brief aan julle te skryf . Dit was die veiligste keuse . Op dié manier kon ek ten minste sorg dat ek nie deurloop onder julle klomp wie se plig dit eintlik is om my op te beur nie . In elk geval : ek is seker dat julle almal ook gelukkig is wanneer ek gelukkig is . En my keuse om aan julle te skryf eerder as om julle te kom besoek , maak my gelukkig .
47002004	Moenie vir 'n enkele oomblik dink dat dit vir my maklik was om my vorige brief aan julle te skryf nie . My hart was regtig baie seer toe ek dit gedoen het . Onder baie pyn en trane het ek daardie brief na julle toe gestuur . Natuurlik wou ek julle nie omkrap nie . Julle moes juis in my brief agterkom hoe lief ek julle almal het .
47002005	Ek moet ook met julle praat oor daardie man wat al die ongelukkigheid in julle kerk veroorsaak het . Hy het my voor almal beledig toe ek laas by julle was . Gelukkig het dit my nie omgekrap nie . Ek weet egter dat dit julle almal ontstel het — wel , ten minste die meeste van julle . Maar moenie julle verder bekommer nie .
47002006	Dié man het al klaar sy straf ontvang . Julle het hom mos kwaai oor sy optrede aangespreek .
47002007	Nou moet julle ophou om vir hom kwaad te wees . Vergewe hom en wys vir hom dat julle vir hom omgee . Die arme man voel al sleg genoeg oor sy sonde .
47002008	Hou op om hom nog verder te ontstel , anders gee hy later heeltemal moed op .
47002009	Ek het my vorige brief aan julle geskryf om te sien of julle hierdie toets kan slaag . Ek wou sien of julle regtig sal doen wat God van julle verwag .
47002010	As julle bereid is om op God se pad te stap deur hierdie man te vergewe , sal ek dit ook doen . Eintlik het ek dit al klaar om julle onthalwe gedoen . Regtig . Ek jok nie . Christus weet dit .
47002011	As ons hierdie man nie vergewe nie , speel ons so reg in Satan se hand . 'n Bakleiery onder gelowiges pas hom baie goed . Hy probeer sy bes om dit reg te kry , soos ons almal weet .
47002012	Toe ek in Troas aangekom het om die goeie nuus oor Christus aan die mense daar mee te deel , het die Here vir my 'n groot deur oopgemaak . Troas se inwoners het die evangelie met albei hande aangegryp .
47002013	Tog was ek baie omgekrap omdat my getroue helper Titus nog nie daar was nie . Hy moes my daar ontmoet het om vir my te kom sê hoe julle op my vorige brief gereageer het . Ek het toe maar besluit om Masedonië toe te gaan om te kyk of ek hom daar kon raakloop .
47002014	Ons moet vir God opreg dankie sê , want Hy vat ons oral met Hom saam in sy groot oorwinningstog deur die wêreld . Op elke plek waar ons kom , gebruik God ons .
47002015	Ons is soos 'n aangename geur wat ander mense van Christus bewus maak . Ons versprei die wonderlike aroma van Christus tot eer van God . Almal wat met ons te doen het , weet daarvan : dié wat in Hom glo , en ook dié wat op pad is na die dood toe .
47002016	Vir mense wat nie in Christus glo nie , gee ons 'n doodsreuk af . Maar vir mense wat die goeie nuus glo , gee ons die heerlike geur van lewe af .
47002017	Natuurlik is dit 'n groot verantwoordelikheid om Christus se aroma in hierdie wêreld te wees . Ek weet dat ek sy aroma is . " Hoe ? " vra julle . Want ek probeer nie geld maak uit die woord van God soos party ander mense nie . Ek is eerlik en opreg . Omdat ek deur God self aangestel is en aan Christus behoort , kom alles wat ek sê van God af . Niks wat ek doen , steek ek ooit vir God weg nie .
47003001	Klink dit of ek nou besig is om oor myself te spog ? Nee ! Ek probeer julle glad nie beïndruk nie .
47003002	Julle self is immers my getuigskrif . Ek het nie die een of ander getuigskrif van julle kant af nodig om my goeie kwaliteite te besing soos party ander mense doen nie .
47003003	Julle self is die bewys dat die Here my geroep het om die goeie nuus uit te dra . Julle is soos 'n brief wat in my hart neergeskryf is en wat ek elke dag lees . Natuurlik lees al die ander mense wat elke dag met julle te doen het , julle ook . Hulle kan sien dat julle lewende briewe van Christus is . Toe ek daar by julle gepreek het , het Hy in julle lewe begin skryf . Onthou : Christus het nie gewone ink gebruik nie . Nee , Hy het die Gees van die lewende God gebruik . Hy het ook nie op kliptafels geskryf nie , maar op die tafels van julle hart . Hy het julle splinternuut gemaak .
47003004	Deur sy goedheid help Christus my om al my vertroue in God te stel . Daarom probeer ek nooit om iets uit eie krag te doen nie .
47003005	Uit my eie kan ek in elk geval niks regkry nie . God self het my toegerus om sy werk te doen . Hy het my aangestel as sy dienaar .
47003006	Ek moet vir mense gaan vertel van die nuwe ooreenkoms wat God tussen Hom en ons almal tot stand gebring het . Hierdie ooreenkoms is nie met pen en papier geskryf nie . Nee , luister mooi : dit is deur die Gees in ons lewe oorgeskryf . 'n Ooreenkoms op papier bring in elk geval niks anders as die dood nie . Maar die Gees gee vir altyd lewe . Kom ek verduidelik met 'n voorbeeld wat ek bedoel .
47003007	Julle weet mos dat al Moses se wette op klip uitgekap is . Toe hy dit daar op die berg ontvang het , het sy gesig so helder geblink dat die Israeliete hom nie in die oë kon kyk nie . Na 'n rukkie het die glans egter van sy gesig verdwyn . Hierdie wonderlike tydperk van die wet het nie daarin geslaag om mense by die ware lewe uit te bring nie . Maar dit was nogtans 'n ongelooflike tyd .
47003008	Dink dan net hoe groot hierdie nuwe era van die Heilige Gees is . Daardie vorige era waarin die wet mense oor hulle sondes veroordeel het , was regtig ryk aan glorie . Wat sal ons dan sê oor die nuwe era waarin ons nou leef ? Ons het nie genoeg woorde om dit mee te beskryf nie . Dit skitter absoluut met God se heerlikheid .
47003009	Ons leef nou in die tyd waarin God mense uit sy goedheid van hulle sondes vryspreek omdat hulle in Hom glo .
47003010	Die glans van die ou era is niks in vergelyking met hierdie nuwe tyd nie .
47003011	Ek kan dit nie genoeg sê nie : as die era van die wet , wat natuurlik nou agter die rug is , met soveel glans gepaardgegaan het , hoeveel te meer sal hierdie nuwe era , wat vir altyd aanhou , met heerlikheid skitter !
47003012	Omdat ek weet dat ek ook deel is van die splinternuwe era van die Heilige Gees , die era wat vir altyd sal aanhou , kry niks my onder nie .
47003013	Gelukkig hoef ek nie soos Moses 'n sluier oor my gesig te trek nie . Julle onthou mos dat hy 'n sluier oor sy gesig gesit het sodat die Israeliete nie kon sien hoe die glans op sy gesig verdwyn nadat hy die wet ontvang het nie .
47003014	Maar hulle was blind vir dit wat God doen . Tot vandag toe gaan dit so met hulle . Wanneer die Israeliete na die wet van Moses luister daar waar hulle bymekaarkom om God te dien , begryp hulle steeds nie waaroor dit gaan nie . Daar hang nou nog 'n sluier oor hulle gesig . Net Christus kan dit wegvat .
47003015	Dit is tragies dat die Israeliete tot vandag toe na die wet van Moses luister sonder dat hulle regtig God se werk verstaan .
47003016	Ek sê weer : wanneer hulle hulle tot die Here bekeer , word hierdie sluier voor hulle gesig weggevat . Dán begryp hulle wie die Here regtig is .
47003017	Die Here is Gees . Hy is 'n lewende werklikheid , en nie maar net Iemand wie se Naam in 'n wetboek geskryf staan nie . Oral waar die Gees van die Here aan die werk is , word mense regtig vrygemaak . Almal wat glo , is nou vry . Ons kan die Here se heerlikheid weerkaats sonder dat daar sluiers oor ons gesigte hang . Hoe meer ons die Here se grootheid raaksien , hoe meer word ons lewe verander om sy ongelooflike heerlikheid te weerkaats . Dis natuurlik die Here self , Hy wat Gees is , wat ons verander om al hoe meer te lyk en te leef soos Hy dit wil hê .
47003018	
47004001	God is baie goed vir my . Hy het my aangestel as sy dienaar om die goeie nuus oor Christus te gaan oorvertel . Daarom kry probleme my nooit onder nie .
47004002	Ek bly weg van al daardie lelike dinge wat mense in die geheim aanvang . Ek bedrieg nooit ander mense nie . En ek verdraai nie God se woord om by my eie sienings te pas nie . Inteendeel . Ek praat oop en bloot oor die waarheid . Mense kan daarom elke woord glo wat ek in die teenwoordigheid van God uitspreek .
47004003	As dit wat ek oor Christus sê vir party mense onverstaanbaar is , is dit net hulle eie skuld .
47004004	Dit is omdat hulle op pad is na die doderyk toe . Hulle het toegelaat dat die god van hierdie donker wêreld hulle blind maak . Omdat hulle nie glo nie , is hulle lewe nou pikdonker . Daarom sien hulle nie die lig wat die goeie nuus oor Christus in mense se lewe bring nie . Hierdie goeie nuus handel oor Christus , Hy wat so vol glorie en heerlikheid is . Christus is ook die ewebeeld van God . Hy wys vir ons wie God regtig is .
47004005	Wanneer ek preek , vertel ek nie allerhande stories oor hoe belangrik ek is nie . Nee , ek preek slegs oor Jesus Christus . Ek vertel vir almal dat Hy die Here oor alles is . En ék ? Wel , ek is julle dienskneg wat net een doel voor oë het , en dit is om julle te dien met die goeie nuus . Jesus verwag dit van my .
47004006	God het heel aan die begin gesê : " Laat daar lig wees ; laat die donker verdwyn . " Dieselfde God wat dit gesê het , het ook op 'n dag my lewe nuut gemaak . Hy het met sy helder lig in my donker lewe kom skyn . Toe het ek vir die eerste maal besef hoe groot en vol heerlikheid Hy is . Dit het natuurlik gebeur toe ek van aangesig tot aangesig met Jesus Christus te staan gekom het .
47004007	Al is God by my , is ek maar net 'n doodgewone mens . Ek is soos 'n breekbare kleipot . Die lewe stamp my ook maar goed rond . Tog dra ek 'n baie waardevolle skat hier binne-in my rond . Daarom moet julle weet dat die groot krag van God wat deur my werk , glad nie uit my kom nie . Inteendeel :
47004008	Ek kry dikwels swaar , maar ek is nooit mismoedig nie . Ek weet nie elke dag presies wat ek moet doen nie . Tog is ek nooit radeloos nie .
47004009	Ek word vervolg , maar ek weet God los my nooit alleen nie . Ek word onderstebo geloop , maar ek staan elke keer weer op .
47004010	Net soos Jesus gely het toe Hy op aarde was , ly ek ook . Die merktekens daarvan is oral aan my lyf te sien . Ja , in my eie liggaam dra ek Christus se lyding en dood heeltyd met my saam . Tog is die groot krag van Jesus ook deur my liggaam aan die werk .
47004011	Terwyl ek lewe , word ek altyd aan die dood uitgelewer omdat ek in Jesus glo . Tog vloei die krag van Jesus se nuwe lewe ook heeltyd deur my sterflike liggaam .
47004012	In my lewe werk die dood , maar dit het vir julle die lewe gebring . Al my swaarkry en lyding is die moeite werd : dit het gemaak dat julle nou nuwe mense is in God se oë .
47004013	Die Heilige Gees werk deur ons almal . Dit is Hy wat ons laat glo . Ons doen daarom maar net wat een van die psalms sê : " Omdat ek in God glo , praat ek oor Hom . " Ons glo in Jesus ; daarom is ons ook bereid om oor Hom te praat .
47004014	Ons weet dat God ons Here Jesus lewendig gemaak het en dat Hy ons ook eendag weer lewendig sal maak . Op daardie dag sal ons almal saam voor sy troon staan .
47004015	Daarom preek ek en daarom ly ek al hierdie dinge ter wille van julle . Op hierdie manier kan God se goedheid by nog meer mense uitkom . Dan is daar nog meer mense om Hom te dank . So word God se Naam grootgemaak .
47004016	Ons gee nooit moed op nie , ook nie wanneer ons rondgestamp en mishandel word nie . Nee , dan byt ons eers vas , want God is die hele tyd by ons . Hy maak ons elke dag van binne af nuut .
47004017	Ons bietjie swaarkry hier en nou weeg nie op teen al die goeie dinge wat op ons wag in God se nuwe wêreld nie . Ek het nie genoeg woorde om vir julle te beskryf hoe wonderlik dit sal wees nie . Die grootsheid en heerlikheid daarvan sal absoluut oorweldigend wees .
47004018	Ons staar ons glad nie blind teen alles wat hier met ons gebeur nie . Nee , ons kyk by al ons probleme en teenslae verby . Ons oog is net op God se wêreld ingestel . Dit wat ons vandag sien , is in elk geval môre nie meer daar nie . Hier hou niks vir ewig nie . Al wat vir altyd sal bly bestaan , is God se nuwe wêreld .
47005001	Wanneer ons liggaam eendag soos 'n tent opgevou en in die grond weggebêre word , is dit nie klaar met ons nie . Gelukkig nie . Dan breek 'n splinternuwe lewe by God aan wat nooit sal ophou nie .
47005002	Terwyl ons nou nog in hierdie ou aardse tent van ons aansukkel , kry ons swaar . Ons sien baie uit na daardie nuwe hemelse liggaam .
47005003	Wanneer ons dit die dag van God ontvang , sal ons glad nie nakend of hulpeloos wees nie .
47005004	Intussen gaan dit maar bitter moeilik met ons hier in ons aardse liggaam . Ons sug en kla . Ons sien regtig uit na die dag dat hierdie sterflike liggaam van ons vervang word met 'n nuwe liggaam . Dan sal hierdie sterflike liggaam van ons plek maak vir 'n hemelse liggaam wat vir altyd sal bestaan .
47005005	God is besig om ons gereed te maak vir hierdie nuwe lewe wat op ons wag . Om te verseker dat ons veilig by Hom sal aankom , het Hy sy Gees aan ons gegee . Die Heilige Gees is die waarborg dat God sy woord sal hou .
47005006	Ons raak glad nie moedeloos nie . Ons weet dat terwyl ons nog in hierdie aardse liggaam leef , ons nog nie by die Here is nie .
47005007	Maar ons glo met alles in ons dat ons daarheen op pad is , ook al sien ons nog niks van hierdie nuwe lewe nie .
47005008	Ons is daarom vol moed . Natuurlik sal ons sommer nou dadelik hier wou padgee en by die Here gaan bly .
47005009	Maar op die ou end gaan dit nie oor wat ons wil hê nie . Al wat saak maak , is dat ons doen wat God van ons vra , of ons nou hier bly , of daar in die hemelse wêreld .
47005010	Ons almal moet in elk geval voor Christus se regterstoel gaan staan . Op die laaste dag sal Hy sy uitspraak lewer oor alles wat ons tydens hierdie lewe gedoen het . Ons sal dan beloon word volgens dit wat ons gedoen het , goed of sleg .
47005011	Ek het groot eerbied vir die Here . Daarom probeer ek ander mense oortuig om ook in Hom te glo . God weet dat ek opreg is wanneer ek vir Hom werk . Ek hoop julle weet dit ook .
47005012	Terloops , ek sê dit nie om julle te probeer beïndruk nie . Nee , ek sê dit vir julle sodat julle op die regte manier op my trots kan wees . Dan het julle ten minste 'n antwoord vir daardie mense wat so maklik spog oor al die " groot dinge " wat hulle vir die Here doen . Vir hulle gaan dit net oor uiterlike suksesse , nie oor 'n mens se innerlike lewe nie .
47005013	Ek het ook al groot geestelike ervarings gehad . Hierdie bonatuurlike ervarings , waarin ek in 'n ander staat van bestaan verkeer het , is egter iets tussen my en God . Ek wil nie daaroor praat nie . Wanneer ek in my normale staat van bestaan is , is dit ter wille van julle . Dan kan ek vir julle in gewone taal van God vertel .
47005014	Ek weet dat Christus se liefde ons almal aanvuur . Ons weet dat een Man ter wille van ons almal gesterf het . Daarom is ons almal nou ook dood . Ons is bevry van die mag van die sonde en die dood .
47005015	Ons behoort nou net aan Christus . Daarom mag ons nie langer vir onsself leef nie . Nee , ons moet nou leef tot eer van Hom wat in ons plek doodgegaan het en deur God lewendig gemaak is .
47005016	Noudat ek op 'n nuwe manier leef , dink ek ook op 'n nuwe manier oor ander mense en oor Christus . Vroeër , toe ek nog nie 'n Christen was nie , het ek heeltemal verkeerd oor Christus gedink . Toe het ek glad nie in Hom geglo nie . Maar nou dink ek op die regte manier oor Hom .
47005017	Nou weet ek dat wanneer iemand aan Christus behoort , hy 'n splinternuwe mens is ; 'n nuwe skepping in die kleine . Al die ou sondige dinge is dan iets van die verlede . Dan is die nuwe lewe hier !
47005018	Dit alles is God se werk . Hy het die vyandskap tussen ons en Hom uit die pad gevat toe Christus aan die kruis dood is . God het my nou in sy diens geneem om vir mense te vertel van sy versoening .
47005019	Deur Christus se sterwe het God vrede tussen Hom en die wêreld kom maak omdat Hy nie langer mense se sondes teen hulle hou nie . Dit is die goeie nuus wat ek nou oral bekendmaak .
47005020	Ek is Christus se ambassadeur hier op aarde . Ek verteenwoordig Hom op elke plek waar ek kom . God praat deur my met julle almal . Ek smeek julle in die Naam van Christus , laat toe dat God die vyandskap tussen Hom en julle wegvat . Aanvaar hierdie versoening as 'n geskenk uit sy hand .
47005021	Christus het nooit enige sondes gedoen nie . Maar God het Hom aan die kruis in ons plek in sonde verander . Hy het al ons sondes daar op Christus afgelaai sodat ons wat in Hom glo se verhouding met God nou herstel is .
47006001	As God se medewerker en verteenwoordiger hier op aarde wil ek nou 'n ernstige versoek tot julle rig : moet asseblief nie die genade wat God aan julle bewys , ignoreer nie .
47006002	Hoor net wat sê Hy in die Bybel : " Op presies die regte oomblik het Ek jou hulpkreet gehoor . Daardie dag toe jy My bitter nodig gehad het , het Ek jou gehelp . " Wel , dit is nou weer sulke tyd . God se tyd van redding is hier . Vandag is die dag ! Moenie hierdie geleentheid deur julle vingers laat glip nie .
47006003	Wat my eie werk betref : ek wil nie hê dat ander mense beswaar moet hê teen wat ek doen nie . Ek doen my bes om te keer dat so iets gebeur . Daarom vertel ek julle graag waaroor my werk en dié van my helpers presies gaan .
47006004	Ons getuigskrif is dat ons in alle omstandighede op ons pos bly as God se diensknegte . Kyk net watter moeilike omstandighede moes ons al ter wille van ons geloof verduur :
47006005	Ons lewens was al dikwels in gevaar . Ons is ook vervolg . Boonop moes ons groot krisisse in die gesig staar . Ons is geslaan en in tronke gestop . Mense het betogings teen ons gehou omdat ons vir hulle die goeie nuus gebring het . Ons moes hard werk om aan die lewe te bly . Baie nagte was ons sonder slaap en ons moes dikwels sonder kos klaarkom .
47006006	Tog leef ons rein en opreg . Ons het die regte kennis oor God . Ons is geduldig en ons straal warmte en vriendelikheid uit . Die krag van die Heilige Gees is ook deur ons werksaam . Ons het ander mense regtig lief , sonder dat ons enigiets in ruil van hulle terugverwag .
47006007	Ons praat altyd die waarheid . Boonop tree ons op in die groot krag wat van God af kom . Ons is tot die tande toe bewapen vir ons taak . En ons wapens ? Ja , natuurlik : die goeie nuus dat God sondaars vryspreek wat ons in staat stel om reg te leef . Met hierdie wapens in ons hande durf ons die wêreld aan .
47006008	Ons weet hoe dit voel om deur ander geëer én beledig te word . Ons naam is al dikwels deur die modder gesleep . Ander kere weer is ons geprys en oorlaai met eer . Ons is ook al dikwels beskuldig dat ons leuens vertel . Tog praat ons net die waarheid .
47006009	Baie mense maak asof hulle ons glad nie ken nie . Maar gelukkig ken God ons . Mense het ons al 'n hele paar keer vir dood afgeskryf . Maar kyk : ons lewe nog . Ons is aangerand en geslaan . Tog is ons nog hier .
47006010	Ons ken hartseer , maar ons is altyd vol vreugde . En armoede — ja , natuurlik weet ons ook wat dit is . Maar ons het al baie mense se lewe skatryk gemaak met die goeie nuus . Ons is regtig brandarm . Nie een van ons het 'n sent op ons naam nie , tog is ons skatryk . Ons werk immers vir God aan wie alles behoort en wat ons oorlaai met sy goedheid .
47006011	Gelowiges van Korinte , ek praat nou reguit met julle . Ek doen dit omdat ek baie vir julle omgee .
47006012	Dit lyk egter nie vir my of julle dieselfde teenoor my voel nie .
47006013	Ek wil julle daarom baie mooi vra , julle wat my eie kinders is : gee asseblief weer vir my 'n plek in julle lewe .
47006014	Moenie saam met die ongelowiges agter al wat sonde is , aanloop nie . Dan is julle kort voor lank saam met hulle slawe daarvan . Dink 'n bietjie , watter ooreenkoms is daar tussen reg en verkeerd ? Of tussen lig en donker ? Hulle lyk dan nie eens dieselfde nie .
47006015	En wat het Christus met die duiwel te doen ? Hy het mos nie nodig om die een of ander ooreenkoms met die Bose te sluit nie , of hoe ? Wat van gelowiges en ongelowiges ? Is hulle dieselfde ? Nee , natuurlik nie .
47006016	Of moet daar miskien 'n verstandhouding tussen die woonplek van God en die afgode gesluit word ? Nooit nie ! Ons wat glo , is die woonplek van die lewende God . Daarom sê God in die Bybel : " Ek sal by hulle bly . My adres is daar by hulle . Ek sal hulle God wees en hulle sal my kinders wees . Daarom moet julle padgee van die sondaars af . Julle moet My altyd dien , " sê die Here .
47006017	" Laat staan alles wat met sonde besmet is , dan sal my hart en my hand wawyd oop wees vir julle .
47006018	Ek sal vir julle 'n Vader wees . Julle sal my seuns en dogters wees , " sê die Here .
47007001	My liewe broers en susters , al hierdie beloftes is vir ons bedoel . Daarom moet ons nou dadelik elke verkeerde ding laat staan waarmee ons besig is . Ons moet alle onreinheid uit ons gedagtes verban . Eerbied vir God moet ons hele lewe vul . Ons moet met alles in ons daarna streef om volmaak te wees in ons toewyding aan God . Ons moet net doen wat Hy van ons vra .
47007002	Julle kan my maar glo as ek sê dat ek nog nooit lelik teenoor iemand opgetree het nie . Ek het niemand uitgebuit of misbruik nie .
47007003	Ek beskuldig julle ook nie daarvan dat julle sulke dinge gedoen het nie . Glad nie . Ek het mos vroeër al gesê dat julle heeltyd in my hart en in my gedagtes is . Kyk , of ek lewe en of ek doodgaan , julle sal altyd belangrik vir my bly .
47007004	Daarom het ek die vrymoedigheid om so reguit met julle te praat . Julle kan my maar glo as ek sê ek is regtig trots op julle . Tussen al my swaarkry deur bring julle baie vreugde in my lewe .
47007005	Julle onthou mos dat ek vroeër in die brief vir julle vertel het hoe ek van Troas af na Masedonië gegaan het , want ek het gehoop om Titus daar raak te loop . Toe ek daar aankom , het 'n klomp probleme op my gewag . Van buite het geweld my in die gesig gestaar en van binne het vrees my oorval . Maar toe gebeur daar 'n wonderwerk .
47007006	Weet julle , ons groot God wat in staat is om mense op te tel wat in die stof lê , het my ook kom optel uit die diep put waarin ek was . Hy het my bekommernis in 'n oogwink weggevat toe Titus skielik daar opdaag .
47007007	Hoe bly was ek toe Titus my vertel hoe julle hom met oop arms ontvang en hoe julle hom opgebeur het ! Titus het my ook vertel dat julle na my verlang . En hy het bygevoeg dat julle jammer is oor alles wat vroeër tussen ons skeefgeloop het en dat julle oor my bekommerd is . Ek kan nie vir julle sê hoe bly ek was oor dié goeie nuus nie .
47007008	Ek weet dat ek julle baie omgekrap het in my vorige brief . Vroeër was ek baie spyt daaroor , nou nie meer nie . Dit het op die ou end goed uitgewerk . My brief het julle wel 'n kort rukkie ontstel , maar op die regte manier . Wat ek bedoel , is dat daardie brief julle teruggebring het na God toe .
47007009	Julle het met al julle hartseer reguit na Hom toe gegaan . Julle het glad nie enige skade as gevolg van my brief gely nie ; inteendeel . Daaroor is ek regtig baie bly .
47007010	Weet julle , die regte soort hartseer , die soort wat God vra , bring 'n mens altyd terug na Hom toe . Dit bring jou by die ware lewe uit . Niemand kan spyt wees wanneer so iets met hulle gebeur nie , of hoe ? Aan die ander kant help dit niks as jy jou hartseer vir jouself hou en nie daarmee na God toe gaan nie . Dan is jy op pad na die doderyk toe met jou trane en al .
47007011	Julle was op die regte manier hartseer , soos God dit wil hê . Julle was vasbeslote om die saak met Hom reg te maak . Kyk net watter wonderlike resultate het dit opgelewer : julle is nou nog meer daarop ingestel om julle verhouding met God reg te stel . Sonde vul julle met nog groter afsku . Julle wil niks daarmee te doen hê nie . Julle het ook baie groter eerbied vir God . Julle smag daarna om God beter te ken . Julle is nog yweriger om God met julle hele lewe te dien . Julle is meer as tevore bereid om verkeerde gedrag vas te vat . Julle het duidelik gewys dat julle onskuldig is in hierdie saak tussen my en daardie man wat my voor julle almal beledig het .
47007012	Dit is hoekom ek aan julle geskryf het . Ek was nie te veel bekommerd oor daardie man wat my so sleg behandel het of oor my eie eer nie . Nee , my doel was om julle die geleentheid te bied om voor God te wys hoeveel julle regtig vir my omgee . Ek is so bly dat dit toe ook gebeur het .
47007013	Ek kan nie genoeg sê hoe dankbaar ek oor julle reaksie is nie . Maar toe ek sien hoe opgewonde Titus oor julle is , was ek eers bly . Hy het met groot vrede in sy hart van julle af teruggekeer .
47007014	Vroeër , voordat Titus na julle is , het ek so 'n bietjie oor julle by hom gespog . Gelukkig het julle my toe nie teleurgestel nie . Titus het self gesien dat alles wat ek oor julle vertel het , die reine waarheid is . Nou praat hy net die hele tyd oor julle .
47007015	Sy liefde vir julle word by die dag groter . Julle toewyding het hom regtig baie beïndruk , so ook die respek en ontsag waarmee julle hom ontvang het .
47007016	Ek is dankbaar dat julle my nie in die steek gelaat het nie . Dis lekker om te weet dat ek altyd op julle kan reken .
47008001	My broers en susters , ek wil julle vertel hoe ongelooflik goed God is vir al die gemeentes daar in die provinsie Masedonië . Weet julle , die een groot krisis na die ander het hulle getref .
47008002	Maar al hierdie ernstige terugslae en swaarkry het hulle blydskap nie 'n enkele oomblik gedemp nie . Hulle het heeltyd opgeruimd gebly . Hulle is ook verskriklik arm . Dit het egter nie gekeer dat hulle sommer 'n groot bedrag geld gegee het vir die kollekte wat ek op die oomblik vir die arm Christene in Judea insamel nie .
47008003	Ek het met my eie oë gesien dat hulle soveel gegee het as wat hulle kon . Nee , hulle het baie meer gegee as wat hulle kon bekostig . Daardie Christene van Masedonië het my omtrent gesmeek om deel te kon hê aan hierdie hulpprojek .
47008004	Hulle was so bekommerd oor die gelowiges in Judea dat hulle met alle mag en mening by hierdie geldinsameling betrokke wou raak .
47008005	Ek het glad nie vir die Christene in Masedonië gevra om geld vir die kollekte te gee nie . Hulle het dit uit hulle eie gedoen . Omdat hulle hulle lewe volledig aan die Here gegee het , was dit baie maklik vir hulle om hulle geld tot my beskikking te stel . So het hulle presies volgens God se wil opgetree .
47008006	Die Masedoniërs se toewyding het my toe laat besluit om vir Titus te vra om die insameling van die geldelike offers waarmee hy vroeër reeds begin het daar by julle te gaan voltooi .
47008007	Julle blink uit op so baie gebiede . Kom ek noem net 'n paar : julle geloof is baie groot . Julle is glad nie bang om oor God te praat nie . Julle het baie kennis oor sy woord . Julle is regtig toegewyd in julle geloof . Boonop blink julle ook uit in die liefde van Christus wat ek aan julle verkondig het . Kan ek dan nou die volgende versoek tot julle rig ? Blink asseblief ook uit wanneer dit by hierdie geldinsameling vir die arm Christene in Judea kom .
47008008	Ek probeer nie aan julle voorskryf wat julle moet doen nie . Glad nie . Ek vertel julle slegs hoe toegewyd ander gemeentes aan die Here is en hoeveel hulle omgee vir ander gelowiges wat swaarkry . Dalk beweeg dit julle om net soos hulle te maak . Julle reaksie sal wys of julle liefde vir die Here en vir ander mense eg is , en of dit net lippetaal is .
47008009	Julle weet tog hoe ongelooflik goed ons Here Jesus Christus vir ons almal is . Al die eer en glorie in die hemel behoort aan Hom . Tog het Hy hierdie hemelse rykdom ter wille van julle opgeoffer toe Hy in julle plek aan die kruis dood is . Christus het julle wat eers brandarm was , nou skatryk gemaak . Gaan wys nou hoe dankbaar julle teenoor Hom is deur julle besittings met ander gelowiges te deel .
47008010	Ek wil julle gou 'n stukkie goeie raad gee . Onthou julle hoe julle 'n jaar gelede besluit het om by die geldinsameling vir Jerusalem betrokke te raak ? Ek onthou nog baie goed hoe ywerig julle toe begin geld insamel het .
47008011	Handel hierdie geldinsameling asseblief nou af . Sit weer geld daarvoor opsy . Doen dit met dieselfde geesdrif waarmee julle verlede jaar begin het .
47008012	Die belangrikste van alles is dat julle julle geld met die regte gesindheid sal gee . Dan maak julle God se hart sommer baie bly .
47008013	Natuurlik vra God nie meer van julle as wat julle besit nie . Nee , dra net tot die fondsinsameling by uit die geld wat julle tot julle beskikking het . Julle hoef regtig nie elke sent op julle naam weg te gee nie .
47008014	Daar moet ewewig in die kerk wees wanneer gelowiges mekaar geldelik help . Dit moet só gedoen word : julle wat nou genoeg geld het , moet daardie Christene help wat te min geld het . Later , wanneer julle weer te min geld het , moet hulle julle kom uithelp . So kom daar ewewig .
47008015	Dit is presies wat die Bybel sê : " Hy wat baie besit , het nie te veel nie . Hy wat 'n bietjie besit , het nie te min nie . "
47008016	Ek is baie dankbaar teenoor God omdat Hy Titus so ywerig gemaak het om julle te kom help . Hy is net so ywerig soos ek self .
47008017	Ek het Titus vroeër aangemoedig om weer na julle toe te gaan , maar hy het sommer self besluit om na julle toe te gaan omdat hy so baie vir julle omgee .
47008018	Ek stuur nog iemand saam met Titus na julle toe . Hy is baie bekend in al die gemeentes omdat hy so hard werk in diens van die evangelie .
47008019	Die ander gemeentes wat geld vir hierdie fonds insamel , het hom aangewys om saam met ons Jerusalem toe te gaan . Daar gaan ons die kollekte aan die gelowiges oorhandig . Deur hierdie liefdeswerk wil ons die Here se Naam grootmaak . Dis ons enigste doel . Daarom doen ons ons bes om die geld reg te administreer sodat niemand ons goeie naam in twyfel trek nie .
47008020	Tot dusver het ons al 'n groot bedrag geld vir Jerusalem ingesamel . Ons kan nie bekostig dat iemand ons nou daarvan verdink dat ons hierdie geld misbruik wat die gelowiges aan ons toevertrou het nie .
47008021	Dit is vir ons belangrik dat ons optrede altyd reg moet wees , in die oë van God én in die oë van ander mense .
47008022	Daarom stuur ons nog 'n ander broer saam met Titus na julle toe . Hy het al baie kere bewys dat hy betroubaar is . Niemand twyfel oor sy goeie naam nie . Hy wil julle ook graag kom help . Vandat hy gehoor het hoe toegewyd julle is , is hy eers ywerig om na julle toe te kom .
47008023	Wat Titus betref : wel , julle weet mos dat hy al lankal saam met my werk om die goeie nuus uit te dra ; ook tot daar by julle . Die twee broers wat saam met hom na julle toe kom , is verteenwoordigers van die verskillende gemeentes . Hulle almal glo in Christus . Hulle weerkaats ook sy heerlikheid .
47008024	Wys asseblief vir hulle dat julle hulle ook liefhet . Ontvang hulle soos julle eie broers . Ek het vir al die gemeentes vertel hoeveel julle vir ander mense omgee . Laat hierdie afgevaardigdes dit asseblief nou met hulle eie oë sien .
47009001	Eintlik hoef ek glad nie aan julle te skryf oor die kollekte waarmee ons die gelowiges in Jerusalem wil dien nie .
47009002	Ek weet mos hoe graag julle daarby wil inskakel . Daarom het ek oral by die gelowiges in Masedonië oor julle gespog . " Die gelowiges in die provinsie Agaje is al sedert verlede jaar betrokke by hierdie projek , " het ek vir hulle almal vertel . Julle ywer het teen hierdie tyd al die ander gelowiges ook aangesteek .
47009003	Ek stuur nou hierdie broers na julle toe sodat my spoggery oor julle nie net 'n klomp leë woorde sal bly nie . Ek het vir hulle gesê dat julle bydraes gereed sal wees as hulle daar aankom . Sorg asseblief dat dit so is . Moenie my nou in die steek laat nie .
47009004	Dink net hoe skaam julle sal kry as ek later self daar by julle opdaag ( saam met die afgevaardigdes van Masedonië ) en ek dan moet uitvind dat julle toe nooit die nodige fondse bymekaargemaak het nie . Dan sal my vertroue in julle sommer 'n ernstige knou kry .
47009005	Om seker te maak dat die insameling van die kollekte daar by julle glad verloop , het ek besluit om hierdie broers solank na julle toe te stuur . Hulle sal julle kom help om julle offer vir Jerusalem betyds gereed te kry . Julle het immers al lankal belowe dat julle dit sal gee . Maar dink asseblief eers goed oor die saak na en maak julle bydraes op die regte manier bymekaar . Onthou , dit moet regtig 'n dankoffer wees , nie iets wat van julle afgepers is nie .
47009006	Ek gaan nie aan julle voorskryf hoeveel julle moet gee nie , maar ek gee wel vir julle die volgende riglyn : 'n boer wat min plant , kry 'n klein oes , en 'n boer wat baie plant , kry 'n groot oes .
47009007	Gaan besluit nou self hoeveel julle wil gee . Moenie 'n klomp geld gee en dan na die tyd daaroor spyt kry nie . Moet ook nie verplig voel om iets te gee nie . Onthou wat die Bybel sê : God is lief vir mense wat hulle geld met blydskap weggee .
47009008	God laat julle in al sy goedheid deel . Nee , eintlik oorlaai Hy julle met sy genade sodat julle altyd oorgenoeg van alles het . Julle het geen gebrek op geestelike of materiële gebied nie . Daarom kan julle altyd goed doen en ander mense help . Ja , julle lewe kan regtig oorloop van vrygewigheid en goeie werke .
47009009	Hoor net wat een van die psalms hieroor sê : " Iemand wat God liefhet , klou nooit krampagtig aan sy besittings vas nie . Hy deel dit met die armes . Hy hou nooit op om goed te doen nie . "
47009010	God is baie goed vir ons almal . Hy sorg dat daar elke jaar goeie oeste op die lande is en dat daar altyd genoeg brood op die tafel is om te eet . Net so sal Hy ook vir julle die regte soort saad gee om te saai en sorg dat dit baie vrug dra .
47009011	Wat ek bedoel , is dat God sal sorg dat al die goeie dinge wat julle doen 'n reuse-oes oplewer . So sal julle en ander mense selfs nog meer van die Here se goedheid in julle lewe beleef . God sal sorg dat julle altyd meer as genoeg het om van te leef . Hy maak julle ryk genoeg om altyd vrygewig te wees . Daarom sal julle geldelike bydraes , wat ons binnekort na die gelowiges in Jerusalem neem , tot gevolg hê dat daar sommer baie dankgebede na God toe opgestuur word .
47009012	Weet julle , hierdie geldelike offers waarmee julle die gelowiges in Jerusalem dien , gaan nie net help om hulle armoede te verlig nie . Dit natuurlik ook , maar julle bydraes sal maak dat God regtig gedank word .
47009013	Wanneer die gelowiges in Jerusalem sien dat julle bereid is om hulle met julle geld te dien , sal hulle God eer omdat julle so gehoorsaam is aan Christus . Hulle sal sien julle geloof is nie net lippetaal nie . Hulle sal God loof omdat julle so 'n groot klomp geld gee aan hulle en aan ander wat swaarkry om te wys dat julle een is voor God .
47009014	As bewys dat hulle ook vir julle omgee , sal daardie gelowiges vir julle bid en vir God dankie sê omdat Hy so ongelooflik goed is vir julle .
47009015	Prys God vir sy ongelooflike groot geskenk aan ons almal !
47010001	Ek wil nou ernstig met julle praat . Maar ek doen dit in die gesindheid van Christus , Hy wat nederig en vol deernis teenoor almal is . Daar by julle word mos gesê : " Paulus is so mak soos 'n lammetjie wanneer hy hier is . Maar wanneer hy weg is , is hy verskriklik kwaai in sy briewe . "
47010002	Nou vra ek julle baie mooi : moet asseblief nie maak dat ek regtig kwaai is wanneer ek binnekort na julle toe kom nie . Daardie mense wat vir almal vertel dat ek nie volgens God se wil leef nie , moet veral lig loop . Ek sal nie twee maal dink om hulle voor almal vas te vat oor hulle leuens nie .
47010003	Natuurlik is ons net doodgewone mense , maar ons leef glad nie volgens die reëls van hierdie wêreld nie . Nee , ons is in 'n voltydse oorlog gewikkel om die goeie nuus uit te dra .
47010004	Maar ons wapens is nie mensgemaakte wapens nie . Gelukkig nie ! Ons staan in die Here se diens ; daarom kry ons al ons wapens by Hom . Daarmee vernietig ons alles wat in die pad van die goeie nuus staan , selfs die heel sterkste vestings van die vyand . Met hierdie wapens vernietig ons elke vals argument .
47010005	Elke hooghartige leuen wat die ware kennis van God probeer verdraai , loop ons met God se wapens onderstebo . En elke gedagte wat deur ons koppe gaan , neem ons gevange en lewer dit aan Christus uit . Ons dink slegs wat Hy wil hê .
47010006	Omdat ons tot die tande toe gewapen is , staan ons gereed om elke stukkie ongehoorsaamheid te straf en daarmee af te reken . En ons gaan dit ook daar by julle kom doen sodra julle geleer het om regtig na die Here te luister .
47010007	Kom ek sê nou sommer reguit vir julle : julle leen julle ore uit aan die verkeerde mense . As julle dan so seker is dat julle aan Christus behoort , moet julle asseblief 'n slag met nuwe oë na my kyk . Weet julle , ek behoort ook aan Hom . Ek is 'n Christen , net soos julle .
47010008	Miskien het ek vroeër 'n bietjie te veel gespog oor die gesag wat die Here aan my gegee het . Maar ek hoef regtig nie daaroor verleë voor julle te staan nie . Die Here het my immers aangestel om julle geloof op te bou . En dit doen ek ook . Ek is nie soos daardie spul vals leraars wat net daarop uit is om julle geloof af te breek nie . Daarom is ek regtig nie skaam oor my optrede nie .
47010009	Maar wag , kom ons gesels eers 'n bietjie oor al daardie praatjies onder julle dat ek julle met my briewe probeer bangmaak .
47010010	Daar by julle word mos gesê : " Paulus se briewe is ernstig en kwaai , maar hy beteken net mooi niks wanneer hy hier is nie .
47010011	Die arme man maak maar 'n swak indruk en sy woorde is net 'n bondel wind . Hy preek ons skoon aan die slaap . " Hoor hier , dis alles leuens . Die mense wat hierdie stories versprei , moet weet dat ek altyd dieselfde is , of ek nou 'n brief aan julle skryf en of ek in lewende lywe daar by julle is .
47010012	Nou ja , ek sal dit nie waag om my te vergelyk met daardie mense wat nou by julle preek en wat so baie oor hulle eie prestasies spog nie . Hulle dink geloof is 'n geestelike kompetisie . Daarom vergelyk hulle hulle gedurig met mekaar om te kyk wie is die beste gelowiges . Dit is dom . Ek sal nooit waag om so iets te doen nie .
47010013	Ek praat net oor die werk wat God my gegee het om te doen , oor niks anders nie . Hy het my aangestel om die goeie nuus met ander mense te deel , ook met julle .
47010014	Ek werk slegs binne hierdie werksterrein waaroor God my aangestel het . En julle val ook binne my werksterrein .
47010015	Daarom kan niemand my daarvan beskuldig dat ek in iemand anders se terrein in Korinte kom inmeng het nie . Ek glo vas dat , soos julle geloof sterker word , ek sommer nog 'n baie groter werksterrein daar by julle gaan hê .
47010016	Want ek wil die goeie nuus nog tot ver anderkant Korinte se grense vir mense gaan vertel . God het daardie gebiede ook afgebaken as deel van my werksterrein . Ook daar sal ek nie in ander mense se werksterrein inmeng nie .
47010017	Die Bybel sê : " As jy wil spog , spog dan oor wat die Here doen . " Al jou eie groot dade waarmee jy so graag spog , tel in elk geval nie voor God nie .
47010018	Nee , al wat saak maak , is dat God met jou lewe tevrede is . Sy goedkeuring is al waarvoor jy moet leef .
47011001	Ek wil julle nou iets snaaks vra . Sal julle omgee as ek my vir 'n rukkie soos 'n dwaas gedra ? Net so 'n paar oomblikke ?
47011002	Julle weet ek gee verskriklik baie om vir julle . Met 'n ywer wat van God af kom , wil ek julle oppas en beskerm . Ja , ek het as ' t ware die verlowing tussen julle en Christus gereël . Daarom is dit ook my plig om julle eendag soos 'n bruid aan Christus af te gee . En ek wil julle soos 'n jongmeisie wat nog nie seksuele gemeenskap met 'n man gehad het nie , na haar bruidegom toe vat . Skoon en rein .
47011003	Maar ek is regtig bang dat julle in dieselfde slaggat sal trap as Eva toe sy deur die slang verlei is . Ek is bekommerd dat julle gedagtes nie meer een honderd persent daarop gerig is om Christus opreg te dien nie .
47011004	Julle gee my slapelose nagte ! Julle glo elkeen wat deesdae daar by julle kom preek , ook al praat hulle oor heeltemal 'n ander Jesus as ek . Dit maak nie vir julle saak of hulle 'n ander evangelie na julle toe bring as die een wat julle by my gehoor het , en of hulle oor 'n ander gees met julle praat as die Een oor wie ek praat nie , julle eet dit alles vir soetkoek op ! Op die oomblik tree daar juis sulke mense by julle op . Kom ek sê sommer reguit vir julle dat daardie sogenaamde wonderlike apostels nie so belangrik is as wat hulle julle probeer wysmaak nie .
47011005	Ek staan nie 'n enkele tree vir hulle terug nie .
47011006	Selfs al is ek nie so glad met my mond soos hulle nie , weet ek baie goed hoe God se raadsplan werk . Dit het julle tog gehoor toe ek daar by julle was .
47011007	Ek vra my af of ek nie 'n groot fout gemaak het toe ek die goeie nuus oor God daar by julle kom bekendmaak het nie . Ek het julle soos 'n slaaf gedien sodat julle al die eer kon kry . Ek wou nie 'n sent van julle hê nie .
47011008	Ander gemeentes moes vir my sorg . Ek het as ' t ware die kos uit hulle mond gevat sodat ek julle met die goeie nuus kon bedien .
47011009	Ek onthou nog die keer toe ek nie 'n sent op my naam gehad het nie . Maar nie eens toe het ek dit gewaag om julle te vra om my te help nie . Nee , 'n groepie Christene uit Masedonië het my uit my geldelike verknorsing kom help . Ek was nog nooit 'n geldelike las vir julle nie . So sal dit in die toekoms ook bly .
47011010	Ek is baie trots daarop dat ek nie julle geld wil hê nie ; Christus weet dit . Niemand daar by julle in die provinsie Agaje sal my oortuig om anders hieroor te dink nie .
47011011	Weet julle hoekom ek nie julle geld wil vat nie ? Wel , omdat ek verskriklik baie vir julle omgee . God weet dit . Daarom wil ek vry wees om julle met die goeie nuus te dien sonder dat ek julle weer iets skuld indien ek julle geld sou vat .
47011012	Wat my werkswyse betref : ek is glad nie van plan om die manier waarop ek vir die Here werk te verander nie . Ek sal daardie spul wat nou by julle optree se vals motiewe ontmasker . Hulle vertel glo vir julle dat hulle ook apostels is , net soos ek .
47011013	Maar hulle is 'n spul leuenaars wat net maak asof hulle deur Christus as sy apostels aangestel is .
47011014	Ook g 'n wonder nie . Satan doen die hele tyd sulke bedrieglike dinge . Wanneer dit hom pas , verander hy hom selfs in 'n engel van die lig .
47011015	Daarom moet julle glad nie verbaas wees wanneer mense wat vir hom werk presies dieselfde doen nie . Hulle maak maar net asof hulle doen wat God vra . Daar wag groot probleme op sulke mense . Hulle sal die straf kry wat hulle verdien .
47011016	Onthou julle dat ek julle vroeër gevra het om my nie te gou as 'n dwaas af te skryf nie ? Of anders , doen dit tog maar sodat ek ook 'n bietjie kan spog .
47011017	Wat ek nou sê , sê ek natuurlik nie met die gesag van die Here agter my nie . Nee , ek doen dit as 'n dwaas , en met die selfvertroue van 'n dwaas .
47011018	Omdat so baie mense oor wêreldse dinge spog , gaan ek nou dieselfde doen .
47011019	In elk geval , julle wat mos so verskriklik slim is , het glad nie 'n probleem om na dwase te luister nie , of hoe ?
47011020	Julle hou mos daarvan as mense julle slawe maak van allerhande verkeerde leringe wat hulle in julle kele afdruk . Julle gee ook nie om as hulle julle geld vat met hulle vroom praatjies nie . Dis skynbaar ook nie vir julle 'n probleem dat hulle julle vir hulle eie gewin misbruik nie , of dat hulle op julle neersien en julle soos vloerlappe behandel nie .
47011021	Ek moet nou maar teenoor julle erken dat ek veels te swak is vir sulke behandeling . Ek sal dit nie vat as ander mense sulke dinge aan my doen nie . Julle hou ook baie daarvan as mense spog met al die groot dinge wat hulle vir die Here doen . Daarom doen ek dit nou ook . ( Onthou tog net , dit is " die dwaas " wat nou aan die woord is . )
47011022	Daardie mense wat by julle preek , vertel vir almal dat hulle opregte Hebreërs is wat nog Hebreeus kan praat . Wel , ek ook . Hulle sê hulle is Israeliete . Ek ook . En lede van Abraham se nageslag . Ek ook .
47011023	Dink hulle miskien dat hulle sulke wonderlike dienaars van Christus is ? Wel , ek is 'n nog beter dienaar van Christus as hulle . Nou raak ek totaal uitspattig !
47011024	Ek het harder gewerk as al daardie mense . Male sonder tal is ek in die tronk gegooi . Ek is meer kere geslaan as wat ek kan onthou . Dikwels het my lewe aan 'n draadjie gehang . Vyf maal het die Jode my laat gesel deur my die gebruiklike 39 houe te slaan .
47011025	Drie maal is ek met stokke toegetakel . Een keer is ek met klippe gegooi en vir dood agtergelaat . Drie keer het die skip waarop ek was , gesink . 'n Ander keer moes ek 'n hele dag en nag op die oop see ronddryf .
47011026	Ek het ook al die wêreld vol gereis . En ek moes al 'n groot klomp gevare trotseer : vol riviere ; rowers wat my wou aanrand ; my eie volksgenote en ander mense wat nie aan Israel behoort nie wat my prediking verwerp het ; gevare in die stede en in woestyne ; storms op die see en vals gelowiges wat my in die steek gelaat het .
47011027	Ek moes ook baie hard werk . Baie nagte het ek nie 'n oog toegemaak nie . Dikwels het ek niks gehad om te eet of te drink nie . Kos was maar altyd 'n skaarste . Ek het ook nie altyd genoeg warm klere gehad om my teen die koue te beskerm nie .
47011028	Asof dit nie genoeg is nie , moet ek ook nog elke dag 'n groot klomp krisisse hanteer . Die verskillende gemeentes se probleme lê swaar op my hart .
47011029	Wanneer party gelowiges wil tou opgooi , voel ek hulle pyn aan my eie lyf . En wanneer hulle in die sonde val , voel dit vir my asof ek self deur die vuur stap .
47011030	As ek dan nou oor myself moet spog , sal ek liewer oor al my swakhede spog . Ek lieg nie as ek al hierdie dinge vir julle sê nie .
47011031	Ons wonderlike God weet dit . Hy is die Vader van ons Here Jesus . Sy Naam moet vir altyd grootgemaak word .
47011032	O ja , toe ek vroeër in Damaskus was , het die goewerneur van koning Aretas sy soldate beveel om die stad op te pas sodat ek nie kon ontsnap nie .
47011033	Toe het die gelowiges my in 'n mandjie versteek en deur 'n venster in die stadsmuur laat afsak . So het ek daarin geslaag om te ontsnap .
47012001	Dit help nie om te spog soos ek nou maak nie . Daarom doen ek dit heeltemal teen my sin . Maar omdat ek in elk geval nou daarmee besig is , kan ek net sowel met julle praat oor die visioene en openbarings wat die Here my laat beleef het .
47012002	Kom ek vertel julle gou van 'n ander man wat ook aan Christus behoort ( onthou dit is steeds ek , " die dwaas " , wat aan die woord is ) .
47012003	Wel , daardie ander man is veertien jaar gelede op 'n dag skielik tot in die hoogste hemel weggevoer . Ek weet nie of hy met sy liggaam en al , of sonder 'n liggaam , in die hemel in is nie . Net God weet . Hierdie man is reguit na God se woonplek toe gevat . Daar het hy dinge gehoor wat hy nie mag oorvertel nie .
47012004	
47012005	Wel , ek sal net oor daardie " ander Paulus " spog , maar nie oor myself nie . Al waaroor ek , " die dwaas " , kan spog , is oor my swakhede en probleme .
47012006	As ek dit wel sou waag om 'n bietjie oor myself te praat , sal ek nie regtig 'n gek van myself maak nie , want alles wat ek sê , is die reine waarheid . Maar ek het besluit om dit nie te doen nie . Netnou dink mense dat ek verskriklik belangrik is as ek heeltyd net oor my groot geestelike ervarings praat . En dit is tog nie waaroor ons geloof gaan nie . Al wat julle eintlik oor my hoef te weet , is dit wat julle my sien doen en dit wat julle oor my werk as apostel hoor .
47012007	Om seker te maak dat ek nie te veel van myself sou begin dink oor al die openbarings wat ek ontvang het nie , het God 'n groot struikelblok oor my pad gestuur . Al my swaarkry en swakhede was soos 'n doring wat die hele tyd in my voet bly vassit het . Ja , dit was soos 'n boodskapper wat die duiwel na my toe gestuur het om my pimpel en pers te kom slaan . Hierdie struikelblok moes keer dat ek verwaand raak oor al die wonderlike geestelike ervarings wat ek al beleef het .
47012008	Nie minder nie as drie keer het ek die Here gevra om hierdie struikelblok uit my lewe weg te vat . " Laat al my swaarkry en lyding asseblief tog net ophou ! " het ek Hom gesmeek .
47012009	Toe sê die Here uiteindelik vir my : " My goedheid is vir jou genoeg . Dit is al wat jy nodig het . My groot krag word sigbaar in jou lewe wanneer jy swak en hulpeloos is . "
47012010	Na hierdie antwoord van die Here het hierdie doring in my vel skielik die krag in my lewe geword . Ek het ontdek dat swaarkry en swakhede deel van die Here se plan met my lewe is . Van toe af kon ek selfs spog oor hoe swaar dit met my gaan sodat Christus die enigste kragbron van my lewe kan wees . Weet julle , ek is glad nie meer omgekrap oor my swakhede en probleme nie . Wanneer mense my slegsê , wanneer ek mishandel word , wanneer ongelowiges my vervolg , of wanneer ek bang en benoud is omdat ek vir Christus werk , is ek doodtevrede . Want wanneer ek swak is , is ek juis sterk . My eie swakheid leer my om net op Christus se groot krag staat te maak .
47012011	Ja , ek het toe soos 'n dwaas oor myself gaan staan en praat . Maar julle het my gedwing om dit te doen . Dit sou nie nodig gewees het as julle my goeie naam beskerm het voor daardie danige apostels wat nou in Korinte is nie . Al dink hulle dat hulle verskriklik belangrik is , staan ek nie 'n enkele tree terug vir hulle nie . Natuurlik is ek glad nie iets besonders nie . Ek is net 'n doodgewone mens .
47012012	Tog het ek alles gedoen wat van my as God se apostel verwag word . Toe ek daar by julle was , het ek groot tekens en wonders en kragtige dade gedoen . Dit is mos wat julle van 'n apostel verwag , of hoe ?
47012013	Sê my , het ek julle al ooit afgeskeep ? Het ek julle slegter behandel as die ander gemeentes , behalwe dat ek geweier het om julle geld te aanvaar ? Vergeef my tog dat ek julle hierdie verskriklike " onreg " aangedoen het .
47012014	Ek staan nou op die punt om julle 'n derde maal te kom besoek . Maar moenie bekommerd wees nie . Ek is nie van plan om hierdie keer julle geld te kom vat nie . Ek wil niks van julle hê nie , behalwe natuurlik dat julle voluit vir die Here moet lewe . Dit is immers my plig as julle pa in die geloof om te sorg dat julle reg lewe . En soos 'n goeie pa moet ek ook sorg dat julle 'n groot geestelike erfporsie het .
47012015	Ek is so lief vir julle dat ek bereid is om alles wat ek het weg te gee vir julle . Ja , ek sal selfs my eie lewe vir julle opoffer . Daarom kan ek nie verstaan hoekom julle my al hoe minder liefhet terwyl ek julle al hoe meer liefhet nie .
47012016	Julle stem teen hierdie tyd hopelik saam dat ek nog nooit enige geldelike las vir julle was nie . Maar miskien dink julle dat dit 'n skelmstreek van my kant af is .
47012017	Dalk sê julle onder mekaar dat ek julle geld met 'n ompad in die hande probeer kry deur een van my helpers wat ek na julle toe gestuur het . Wel , dit is glad nie waar nie .
47012018	Om seker te maak dat alles reg verloop , het ek juis vir Titus en die verteenwoordiger van al die gemeentes na julle toe gestuur . Het hulle julle dalk te kort gedoen ? Natuurlik nie ! Net soos hulle het ek julle ook nie probeer verkul nie . Ons drie praat immers dieselfde taal .
47012019	Ek hoop nie julle dink al die tyd dat ek besig is om myself voor julle te verdedig nie . God is die enigste regter oor my lewe . Omdat ek aan Christus behoort , sal God alleen oor my lewe besluit . Maar julle kan van een ding seker wees , my liewe broers en susters : alles wat ek sê en doen , is daarop gerig om julle geloof sterk te maak .
47012020	Ek is bekommerd dat my volgende besoek aan julle dalk nie so goed sal afloop as wat ek hoop nie . Ek is bang dat wanneer ek in Korinte aankom , ek sal agterkom dat julle nie leef soos volgelinge van Christus behoort te leef nie . Ja , en miskien is julle dan ook teleurgesteld in my omdat ek nie voldoen aan julle verwagtings van hoe 'n apostel moet optree nie . Dan is al ons harde werk daarmee heen . 'n Groot gestry , jaloesie , die een argument op die ander , verdeeldheid , 'n rugstekery , skinderveldtogte , hoogmoed en chaos sal dan die enigste gevolge van so 'n slegte ontmoeting tussen my en julle wees .
47012021	Ek is ook bang dat my God my daar voor julle almal in die verleentheid sal bring as ek van voor af ontsteld raak oor daardie mense wat aanhou om dieselfde sondes te doen . Tot nou toe weier hulle om hulle te bekeer van al daardie vieslike onreinhede en seksuele sondes waaraan hulle meedoen .
47013001	My derde besoek aan julle is voor die deur . Luister daarom mooi na wat ek nou vir julle sê ; dan sal alles goed verloop wanneer ek daar opdaag . Kyk , die Bybel sê twee of drie getuies is nodig om in 'n saak te getuig voordat 'n hof enige uitspraak daaroor lewer .
47013002	Wat wil ek hierdeur vir julle sê ? Wel , onthou julle hoe ek tydens my tweede besoek die klomp sondaars daar tussen julle vasgevat het ?
47013003	Nou sê ek weer vir julle hier kort voor my derde besoek dat ek net mooi niks daarvan hou dat party van julle aanhou sondig nie . Hou dadelik op daarmee , of dra die gevolge !
47013004	Party van julle soek mos die een of ander bewys dat Christus ook deur my praat . Wel , daar wag 'n groot verrassing op julle . Hy gaan hierdie keer wanneer ek by julle is , met groot krag onder julle werk , nie met swakheid nie . Natuurlik was Christus vroeër weerloos en swak toe Hy aan die kruis gehang en daar gesterf het . Maar daardie tyd is vir altyd verby . Christus lewe nou uit die groot krag van God . Natuurlik is ek ook maar swak , al is ek 'n volgeling van Christus . Maar moenie dat dit julle mislei nie . Wanneer ek daar na julle toe kom , sal julle sien dat God se groot krag deur my werk wanneer Christus my daar tussen julle gebruik .
47013005	Nou wil ek ernstig met julle praat : gaan kyk 'n slag deeglik na julle eie lewe . Glo julle nog ? Is Christus regtig in julle ?
47013006	As julle dié toets nie slaag nie , wag daar groot probleme op julle . Terwyl julle julle eie geloof onder die vergrootglas plaas , hoop ek julle sal agterkom dat ek hierdie toets al lankal geslaag het .
47013007	Ek bid ernstig tot God dat julle niks verkeerds sal doen nie . Want dis regtig nie so belangrik wat julle van my geloof dink nie . Julle kan maar sê ek is nie 'n Christen nie , solank julle net doen wat God wil hê . Dis al wat saak maak .
47013008	Maar julle kan daarvan seker wees dat ek nooit in die pad van die waarheid staan nie . Inteendeel . Ek doen my bes sodat die waarheid nog meer mense kan bereik .
47013009	Ek gee nie om om swaar te kry nie , solank julle net sterk is in julle geloof . Dan loop my hart oor van blydskap . Daarom bid ek dat julle geloof regtig sal begin groei .
47013010	Ek skryf al hierdie dinge terwyl ek nog nie daar by julle is nie . Dan hoef ek nie later , wanneer ek in Korinte aankom , met julle te raas en te baklei nie . Die Here het my immers aangestel om mense se geloof op te bou , nie om dit af te breek nie .
47013011	Ten slotte : julle lewe moet altyd vol blydskap wees . Lewe presies net soos God vir julle sê . Luister na alles wat ek vir julle gesê het . Wees eensgesind . En lewe asseblief in vrede met mekaar . Ons wonderlike God wat sy liefde oor ons almal uitgestort het en aan ons sy vrede gee , sal altyd by julle wees .
47013012	Groet mekaar hartlik , soos dit by broers en susters in die Here pas . Almal wat aan die Here behoort , stuur ook vir julle groete .
47013013	
47013014	Die goedheid van die Here Jesus Christus , die oorvloedige liefde van God en die kragtige teenwoordigheid van die Heilige Gees is by julle almal . Amen .
48001001	Van Paulus .
48001002	Jesus Christus het my as 'n apostel aangestel , saam met God die Vader wat Hom uit die dood laat opstaan het . My aanstelling as apostel kom nie van mense af nie . Ek en die gelowiges wat hier by my is , groet julle almal daar in die kerke in Galasië .
48001003	Ons God en Vader en ons Here Jesus Christus se goedheid en vrede is by julle almal .
48001004	Jesus Christus het sy lewe vir ons opgeoffer sodat ons sondes nie meer soos 'n muur tussen God en ons staan nie . Hy het dit vir ons gedoen om ons uit die kloue van hierdie sondige wêreld te bevry . Op hierdie manier het Jesus ons God en hemelse Vader se raadsplan tot uitvoer gebring .
48001005	Aan God alleen kom al die eer toe . Nou en vir altyd ! Vir seker !
48001006	Wat is dit deesdae met julle ? Ek kan nie glo dat julle so gou van God af weggedraai het nie . Het julle vergeet dat Hy julle sy kinders gemaak het omdat Christus so ongelooflik goed vir julle was ? En wat doen julle toe om vir Hom daarvoor dankie te sê ? Julle gaan staan en aanvaar 'n heeltemal ander evangelie . Begryp julle dit nou nog nie ? Daar is nie 'n ander evangelie nie !
48001007	Maar julle leen mos julle ore uit aan 'n klomp mense wat die goeie nuus oor Christus heeltemal verdraai . Dit lyk my hulle het julle kop behoorlik deurmekaar gepraat .
48001008	Kom ek sê reguit vir julle : as mense 'n ander weergawe van die goeie nuus oor Christus verkondig as dit wat julle by my gehoor het toe ek vroeër daar by julle was , sal God hulle verskriklik straf . Moenie eens na my of na 'n engel uit die hemel luister wat iets anders as dit vir julle kom vertel nie .
48001009	Kom ek sê dit nog 'n keer sodat julle baie mooi kan hoor : as enigiemand dit sou waag om iets anders oor Christus te sê as wat julle by my gehoor het , wag daar groot probleme op hulle . God se verskriklike vloek sal hulle tref .
48001010	Dink julle miskien dat ek al dié kwaai dinge sê om julle te probeer beïndruk ? Of om God se guns te wen ? Probeer ek dalk om in party mense se goeie boekies te kom ? Glad nie . As dit my doel in die lewe is om populêr te wees , is ek nie werd om Christus se dienaar genoem te word nie .
48001011	My broers en susters , verstaan my baie mooi : die goeie nuus oor Jesus Christus wat ek preek , het ek glad nie self uitgedink nie . Dit kom ook nie tweedehands van iemand anders af nie .
48001012	Ek het dit glad nie op die een of ander plek gaan leer nie . Nee , op 'n bonatuurlike manier het Jesus Christus die goeie nuus wat ek verkondig aan my bekendgemaak .
48001013	Voordat ek 'n Christen geword het , was ek 'n groot aanhanger van die Joodse geloof . In daardie tyd het ek die kerk van God wreedaardig vervolg . Ek wou al wat Christen is van die aardbol afvee .
48001014	Ek het vinnig opgang binne die Joodse godsdienstige kringe gemaak . Kort voor lank was ek 'n modelgodsdienstige wat kop en skouers bo my volksgenote uitgestaan het . Ek was 'n fanatiese aanhanger van die tradisies van my voorouers .
48001015	God het egter ander planne met my lewe gehad . Trouens , nog voordat ek gebore is , het Hy Hom al oor my ontferm . Tóé al het Hy besluit dat ek aan Hom behoort en dat ek voltyds vir Hom gaan werk .
48001016	Later het God sy Seun , Jesus Christus , aan my bekendgemaak . Van daardie oomblik af het ek net een doel voor oë gehad : om die goeie nuus oor Christus te verkondig aan mense wat nie aan Israel behoort nie . Ek het glad nie eens by ander Christene gaan raad vra oor wat ek moes sê nie .
48001017	Ek het ook nie Jerusalem toe gegaan om daar te gaan kers opsteek by diegene wat voor my al apostels was nie . Nee , ek is direk na my bekering Arabië toe . Later het ek teruggegaan Damaskus toe .
48001018	Eers drie jaar later het ek weer in Jerusalem gekom . Daar het ek vir Petrus ontmoet en vyftien dae by hom oorgebly .
48001019	In daardie tyd het ek nie een van die ander apostels te sien gekry nie , behalwe vir Jakobus , die broer van die Here .
48001020	Terloops , al hierdie dinge wat ek vir julle skryf , is die reine waarheid . God self weet dit .
48001021	Ek het toe daar in die streke van Sirië en Silisië begin preek .
48001022	Op daardie tydstip het Christus se volgelinge in Judea my nog nie persoonlik geken nie .
48001023	Al wat hulle van my geweet het , was die volgende brokkie nuus : " Daardie man wat ons vroeër vervolg het , verkondig nou die evangelie . Hy praat nou met ander mense oor die geloof wat hy vroeër probeer uitroei het . " Natuurlik was hulle baie bly daaroor .
48001024	Hulle het vir God dankie gesê dat Hy my nou gebruik om die goeie nuus bekend te maak .
48002001	Veertien jaar na my vorige besoek aan Jerusalem het ek weer soontoe gegaan . Barnabas en Titus was ook saam .
48002002	Dit was egter nie my eie besluit nie . Nee , God het in 'n openbaring vir my kom wys dat ek Jerusalem toe moes gaan . Daar het ek die boodskap wat ek oral onder nie-Jode preek , aan die gelowiges in die stad voorgelê . Ek het ook privaat met die leiers van die kerk in Jerusalem gepraat , met al daardie mans wat so 'n groot naam in die kerk het . Ek het dit gedoen omdat ek doodseker wou maak dat my sendingwerk nie verniet was nie . Dink net wat sou gebeur het as Jerusalem se kerkleiers ernstige kritiek op my boodskap gehad het . Dan was al my harde werk daarmee heen .
48002003	Titus , wat saam met my Jerusalem toe gegaan het , was 'n Griek . Hy was nie besny soos die Joodse wet dit vereis nie . Gelukkig het die gelowiges in Jerusalem ook nie van hom verwag om dit te doen nie .
48002004	Maar daar was wel 'n paar mense wat wou hê dat hy besny moes word . Hierdie spul vals mense het die kerk skelm-skelm binnegesluip om te kom kyk of ons al die reëls en wette van die Jode nakom . Hulle wou die vryheid waarmee Jesus Christus ons vrygemaak het , van ons af wegvat en ons weer van voor af slawe van al hulle wette en reëls maak .
48002005	Maar ons het dit nie toegelaat nie . Met al ons krag het ons gekeer dat die regte evangelie wat ons preek deur hierdie spul verander word . Weet julle , ons het dit ter wille van julle gedoen . Ons wou doodseker maak dat die regte evangelie ook daar by julle in Galasië uitkom .
48002006	Maar wag , ek is nog besig om met julle te praat oor my ontmoeting met die leiers van die kerk in Jerusalem . Terloops , wie hulle vroeër was en wie hulle nou is , is regtig nie vir my belangrik nie . God kyk immers nie na mense se uiterlike nie .
48002007	Wel , hierdie belangrike mans was heeltemal tevrede met wat ek preek .
48002008	Hulle het besef dat God presies dieselfde boodskap aan my gegee het om aan mense buite Israel bekend te maak as wat Petrus onder die Jode verkondig . Natuurlik was dit nie vir my 'n verrassing nie . Dieselfde God wat Petrus as sy apostel aangestel het om onder mense te werk wat besny is , het my ook aangestel as sy apostel om onder mense te werk wat nie die teken van die besnydenis aan hulle liggame het nie .
48002009	Toe Jakobus , Petrus en Johannes dan sien dat God so goed is vir my , was hulle baie bly . Net daar het hulle my en Barnabas se hand geskud . Die handdruk van daardie drie steunpilare wat aan die stuur van die kerk in Jerusalem staan , het gewys dat ons almal broers in die Here is . Ons het toe die volgende besluit geneem : Ek en Barnabas sou onder mense werk wat nie Jode is nie . Die leiers van die kerk in Jerusalem sou onder Israel oor Jesus gaan preek .
48002010	Hulle het wel een versoek aan ons gerig : dat ons tog nie die armes in die Jerusalemgemeente moet vergeet nie . En , soos julle baie goed weet , is ek nog steeds besig om vir hulle geld in te samel .
48002011	'n Ruk later , toe ek saam met Barnabas-hulle in die stad Antiogië gewerk het , het Petrus ook soontoe gekom . Daar moes ek hom voor almal aanspreek omdat hy verkeerd opgetree het . Kom ek vertel julle gou wat gebeur het .
48002012	Toe Petrus daar in Antiogië was , het hy heeltyd saam met die nie-Joodse gelowiges geëet wat ook deel van die gemeente was , totdat 'n klompie Joodse gelowiges in die gemeente aangekom het . Hulle was aanhangers van Jakobus , een van die leiers van die kerk in Jerusalem . Hierdie manne het steeds die besnydenis voorgestaan . Toe hulle daar opdaag , het Petrus skielik opgehou om saam met nie-Joodse gelowiges te eet . Hy het dit gedoen omdat hy bang was oor wat hulle sou sê as hulle sien dat hy nie meer die Joodse reëls oor rein en onrein kos gehoorsaam nie .
48002013	Ongelukkig het Petrus die ander Joodse gelowiges beïnvloed om net soos hy te maak . Die uiteinde : kort voor lank het al die Joodse gelowiges eenkant gesit en eet en al die ander gelowiges op hulle eie . Selfs Barnabas , saam met wie ek daar in die kerk in Antiogië gewerk het , is deur hierdie skynheiligheid meegevoer .
48002014	Toe ek sien dat die gelowiges nie meer leef volgens die waarheid van die evangelie nie , het ek ingegryp . Ek het Petrus daar voor almal vasgevat : " Jy wat 'n Jood is , leef lankal nie meer soos 'n Jood nie . Wie gee jou dan die reg om mense wat nie Jode is nie te dwing om nou skielik allerhande nuttelose Joodse gebruike na te kom ? "
48002015	Ons is Jode al van ons geboorte af en nie 'n klomp sondaars wat God glad nie ken nie . Tog is ons glad nie God se witbroodjies nie .
48002016	Want niemand kan in die regte verhouding met God kom deur sy wet te gehoorsaam nie . Dit help niks nie . God skryf net dié mense se sondes af wat in Jesus Christus glo . En dit is presies wat ek en julle gedoen het : ons het in Christus Jesus begin glo . Dit is hoe God ons van al ons sondes vrygespreek het . Die wet van Moses kon dit nie regkry nie . Want niemand kan in die regte verhouding met God kom bloot net deur die wet te probeer gehoorsaam nie .
48002017	In ons pogings om Christus se vryspraak deelagtig te word , het ons ontdek dat ons sondaars is wat onsself glad nie kan red nie . Beteken dit dan dat Christus nou nog 'n slaaf van die sonde is omdat Hy in ons plek vir ons sondes gesterf het ? Nee , natuurlik nie ! Hy het mos kant en klaar die prys vir die sonde namens ons betaal .
48002018	As ek dan nou nog , nadat Christus dood is en weer lewendig geword het , op my eie by God probeer uitkom , wys ek dat ek net mooi niks van die goeie nuus verstaan nie . Dan is ek steeds skuldig voor Hom .
48002019	Maar gelukkig is ek nou dood vir die wet . Al het die wet my skuldig verklaar omdat ek dit oortree het , leef ek nou vir God . Want ek is saam met Christus gekruisig . Toe Hy aan die kruis gehang het , is ek saam met Hom daar vasgespyker . Daarom is ek nou 'n nuwe mens . Daardie ou , sondige ek is iets van die verlede ; dood en begrawe . Christus leef nou in my .
48002020	Nou leef ek deur geloof . My hele bestaan draai om die Seun van God . Hy het my so lief dat Hy bereid was om sy eie lewe vir my op te offer .
48002021	Ek kan nooit God se goedheid deur my vingers laat glip nie . As ek nou , na alles wat God vir my gedoen het , steeds probeer om self 'n plek in die hemel te verdien deur te doen wat die wet sê , is Christus verniet aan die kruis dood .
48003001	Dit lyk my julle klomp Galasiërs het intussen die kluts heeltemal kwytgeraak . Ek begin my afvra of iemand julle nie dalk getoor het nie . Vroeër is die goeie nuus so duidelik aan julle verkondig dat julle Jesus Christus met julle eie oë aan die kruis kon sien hang . Wat het intussen skeefgeloop ?
48003002	Sê my , hoe het julle deel gekry in die krag van die Heilige Gees ? Was dit deur te doen wat die wet sê ? Of deur die goeie nuus te glo ? Ja , natuurlik : deur te glo !
48003003	Julle is regtig die kluts kwyt . Julle het vroeër reg begin : in die krag van die Heilige Gees . En nou ? Nou eindig julle in julle eie krag .
48003004	Was alles wat julle moes deurmaak ter wille van julle geloof dan heeltemal verniet ? Dit kan mos nie waar wees nie !
48003005	God wat julle met sy Gees vervul het en wat groot wonders onder julle doen , doen nie hierdie dinge omdat julle die wet so streng gehoorsaam nie . Of hoe ? Nee , Hy doen hierdie dinge onder julle omdat julle die evangelie glo .
48003006	Dink aan Abraham . Hy het in God geglo . Daarom was sy verhouding met Hom reg .
48003007	Weet julle , ons almal wat in God glo , is ook Abraham se kinders .
48003008	Die Bybelskrywers het lankal geweet dat God mense uit ander volke wat in Hom glo , van hulle sondes sou vryspreek . Abraham het ook hierdie goeie nuus gehoor . Daar is vir hom gesê : " Jou geloof sal nog maak dat al die volke op aarde eendag God se seën beleef . "
48003009	Weet julle , ons almal wat glo , val onder die gelukkiges wat nou deel het in die seëninge wat God aan Abraham gegee het . Dit net omdat hierdie een man bereid was om God op sy woord te neem .
48003010	Almal wat probeer om self by God uit te kom deur te doen wat die wet sê , staan onder God se vloek , want daar staan in die Bybel geskryf : " God vervloek elkeen wat nie tot in die fynste besonderhede alles doen wat in die wet opgeskryf is nie . "
48003011	Hierdie uitspraak wys vir ons dat niemand hulle saak met God self kan regmaak deur bloot net te doen wat die wet sê nie . Die Bybel sê immers : " Elkeen wie se verhouding met God reg is omdat hulle in Hom glo , sal lewe ! "
48003012	Die wet het niks met geloof te make nie , maar met dit wat 'n mens doen . Dit is presies soos daar in die Bybel staan : " Elkeen wat alles doen wat die wet sê , sal daardeur lewe . " Gelukkig hoef ons nie meer alles self te probeer doen nie .
48003013	Christus het ons daarvan kom vrymaak . Hy het God se vloek wat rus op almal wat nie stiptelik doen wat die wet vra nie , op sy eie skouers geneem . Dit het aan die kruis gebeur . Daar het Christus in ons plek 'n vervloekte geword . Die Bybel sê mos : " God vervloek elkeen wat aan 'n houtpaal hang . "
48003014	Maar die goeie nuus is dat Christus Jesus se dood vir mense uit ander volke die kans bied om nou ook deel te hê aan die seëninge wat God vroeër oor Abraham uitgestort het . Maar dis nie al nie . Ons wat in Christus glo , het ook die Heilige Gees ontvang , presies net soos God ons belowe het .
48003015	My broers en susters , kom ek verduidelik gou met 'n alledaagse voorbeeld wat ek bedoel . Kom ons neem 'n kontrak of 'n ooreenkoms tussen twee mense . Julle weet mos dat as iemand 'n ooreenkoms opgestel het en dit word aanvaar deur al die partye wat daarby betrokke is , niemand dit daarna ongeldig kan verklaar of nog iets kan byvoeg nie . Kom ons pas hierdie voorbeeld nou toe op Abraham .
48003016	Ons weet dat God sy beloftes aan hom en aan sy afstammeling gemaak het . Maar let fyn op : die Bybel sê nie dat God hierdie belofte aan al sy afstammelinge gemaak het nie . Nee , daar word net van die een afstammeling gepraat . Hierdie afstammeling is natuurlik Christus .
48003017	Wat ek probeer sê , is dit : God het 'n wettige ooreenkoms met Abraham gemaak . Niemand kan dit nou ongeldig verklaar nie , ook nie die wet van Moses nie . Toe die wet sowat 430 jaar later gekom het , het dit nie hierdie ooreenkoms gekanselleer nie .
48003018	As ons die seëninge wat God in hierdie ooreenkoms aan Abraham belowe het , kon kry deur slegs te doen wat die wet sê , is sy ooreenkoms met Abraham mos uitgedien . Maar gelukkig geld God se beloftes aan Abraham nog steeds . God het immers al hierdie beloftes aan Abraham gemaak omdat hy in Hom geglo het .
48003019	Waarom is die wet dan nog nodig ? Wel , God het dit later gegee sodat mense presies kon weet wat sonde is . Die wet sou egter net geld totdat daardie een afstammeling van Abraham van wie ek hier bo gepraat het , op die toneel verskyn . Vroeër is die wet deur die engele aan Moses gegee . Moses was toe die tussenganger tussen God en sy volk . Soos julle weet , is tussengangers gewoonlik nodig wanneer twee groepe met mekaar 'n ooreenkoms sluit . Maar wanneer God self iets doen , soos toe Hy sy beloftes aan Abraham gemaak het , is daar geen tussengangers nodig nie .
48003020	God doen dit sommer self .
48003021	Staan die wet van Moses teenoor die beloftes wat God aan Abraham gemaak het ? Weerspreek hulle mekaar ? Nee , natuurlik nie . Maar dit beteken nog nie dat die wet ons by die ware lewe kan uitbring nie . As dit die geval was , het ons mos niks meer as die wet nodig gehad nie . Dan kon ons ons eie saak met God regmaak deur net te doen wat die wet sê . Maar dis glad nie so eenvoudig nie .
48003022	Die Bybel sê vir ons dat ons almal in die mag van die sonde vasgevang is . God se belofte dat Hy almal vryspreek wat glo , is daarom net vir dié van ons bedoel wat in Jesus Christus glo .
48003023	Voordat hierdie nuwe tydvak van geloof aangebreek het , was ons almal in 'n yslike groot tronk opgesluit .
48003024	Die wet het ons dag vir dag opgepas
48003025	totdat hierdie wonderlike nuwe tyd van geloof aangebreek het .
48003026	Ja , soos 'n kwaai oppasser het die wet heeltyd oor ons baasgespeel totdat Christus uiteindelik gekom het . Maar nou het ons geloof ons in die regte verhouding met God gebring . Daarom staan ons nie meer onder die baasskap van die wet nie . Nee , nou is julle almal God se kinders omdat julle in Christus Jesus glo . Weet julle , toe julle gedoop is , het julle deel gekry aan Christus se redding . Julle doop was soos 'n stel splinternuwe klere . By julle doop het julle Christus aangetrek soos 'n mens 'n stel nuwe klere aantrek . Nou behoort julle heeltemal aan Hom .
48003027	
48003028	Omdat julle aan Christus behoort , is julle nou ook deel van sy nuwe familie . Binne hierdie familie maak dit glad nie saak aan watter volk jy behoort nie . Of wat jou status of jou geslag is nie . Hier gaan dit nie daaroor of jy 'n Jood of 'n Griek is nie , en of jy 'n slaaf of 'n baas is nie , en of jy 'n man of 'n vrou is nie . Binne sy familie is almal gelyk . Almal hier binne is nou soos een nuwe mens in Christus Jesus .
48003029	Julle wat deel is van Christus se familie is natuurlik ook lede van Abraham se nageslag . Daarom geld al die beloftes wat God aan hom gemaak het ook vir julle .
48004001	Kom ek verduidelik met die volgende voorbeeld wat dit beteken dat julle Abraham se erfgename is . Julle weet mos dat erfgename wat minderjarig is , nie kan aanspraak maak op hulle erfporsie nie . Hulle is nog te jonk om te erf . Eintlik is minderjariges niks beter daaraan toe as die bediendes wat in hulle huis werk nie . Al sê die testament dat hulle die wettige erfgename is , staan hulle nog onder die toesig van hulle voogde .
48004002	Hulle erfporsie word beheer deur mense wat amptelik oor hulle aangestel is tot op die dag dat die testament sê hulle kan erf .
48004003	Weet julle , presies dieselfde het met ons gebeur . Voorheen was ons ook minderjarig . Dit was toe ons nog slawe was van die vyandige magte van hierdie wêreld .
48004004	Maar toe die regte tyd aanbreek , die tyd waarop God self besluit het , het Hy sy Seun na ons toe laat kom . Christus se aardse ma het toe aan Hom geboorte geskenk . En , soos alle Joodse seuns , het Hy onder die reëls van die wet grootgeword . Dit is hoekom Hy almal wat onder die swaar gewig van die wet gebuk gaan , kan vrymaak .
48004005	Christus het gesorg dat ons nou as God se kinders aangeneem word . Ons is nie langer weeskinders nie .
48004006	Omdat julle nou God se kinders is , het Hy die Gees van Christus na ons toe gestuur . Die Heilige Gees bind ons styf aan God vas met 'n onbreekbare band van liefde . Dit is Hy wat aanhoudend hier binne-in ons uitroep : " Vader , liefdevolle Vader ! "
48004007	Julle is nie meer slawe van die sonde en die wet nie . Nee , julle is nou volwaardige kinders van God . En omdat julle sy kinders is , is julle ook sy erfgename . Al sy goedheid is nou julle s'n .
48004008	Destyds , toe julle nog nie kinders van God was nie , was julle slawe van 'n spul dooie gode .
48004009	Maar nou ken julle God . Of liewer : nou ken God julle . Hoekom loop julle dan nou weer agter allerhande mensgemaakte gebruike en wette aan ? Wil julle weer van voor af slawe daarvan word ?
48004010	Kyk , julle is klaar weer besig met 'n klomp nuttelose gebruike : julle hou allerhande heilige dae en maande en spesiale feesdae . Dink julle dat dit julle nader aan God sal bring ?
48004011	Ek is regtig bekommerd dat al my harde werk onder julle pure verniet was . Julle breek alles af wat ek daar by julle opgebou het .
48004012	My liewe broers en susters , ek smeek julle : staan 'n slag in my skoene , dan sal julle besef hoe baie ek vir julle omgee . Dan sal julle ook besef dat ek soos een van julle geword het .
48004013	Ag , ek onthou nog hoe vriendelik julle my ontvang het toe ek vroeër daar by julle was .
48004014	Nie een van julle het 'n skewe woord vir my gesê of my sleg behandel nie .
48004015	Onthou julle nog hoe siek ek was toe ek daardie eerste maal by julle kom preek het ? Tog het julle my baie goed versorg . Dit was glad nie vir julle 'n probleem of 'n verleentheid om dit te doen nie . Trouens , julle het my op dieselfde manier ontvang as wat julle 'n engel van God , ja , vir Jesus Christus self sou ontvang . Wat het dan van julle blydskap en gasvryheid geword ? Party van julle sou in daardie tyd selfs julle oë uitgehaal en vir my gegee het .
48004016	Maar nou is ek skielik julle vyand ! En dit net omdat ek vir julle die waarheid vertel .
48004017	Weet julle , daardie vals predikers wat nou by julle optree , maak net asof hulle vir julle omgee . Maar hulle draai julle eintlik 'n rat voor die oë . Hulle misbruik net julle goedheid tot hulle eie voordeel . Hulle wil net hê julle moet hulle op die hande dra en 'n groot ophef van hulle maak . Julle moet oppas vir hulle !
48004018	Dit is goed dat julle ywerig is om te doen wat reg is . Julle moet dit egter nie net doen wanneer ek daar by julle is nie . Nee , julle moet elke dag goeddoen , ook nou wanneer ek ver van julle af is .
48004019	Julle is vir my soos my eie kinders . Ek voel oor julle soos 'n ma wat geboortepyne het . Hierdie pyn sal nie ophou voor Christus weer in julle lewe die ereplek kry nie .
48004020	Ek wens dat ek nou daar by julle kon wees . Dan sou dit nie vir my nodig gewees het om so met julle te raas nie . Ongelukkig het ek nie 'n ander keuse nie . Ek moet my hart hier op papier uitpraat , want ek is raadop met julle .
48004021	Sê my , julle wat so graag die wet wil gehoorsaam , het julle al 'n slag mooi gekyk na wat daar regtig in die Bybel geskryf staan ?
48004022	Kom ons kyk weer na Abraham . Hy het twee seuns gehad .
48004023	Die een het hy by 'n slavin , Hagar , gehad . Sy naam was Ismael . En die ander seun by sy eie vrou , Sara . Sy naam was Isak . Die kind wat hy by die slavin gehad het , is gebore toe Abraham probeer het om sélf God se beloftes waar te laat word . Maar die ander kind is gebore presies net soos God hom belowe het dit sou gebeur .
48004024	Hierdie twee geboortes is 'n goeie voorbeeld van dit waaroor ons praat . Hulle staan eintlik vir twee verskillende ooreenkomste .
48004025	Die een ooreenkoms is daar by die berg Sinai in Arabië gesluit . Daar het die volk die wet ontvang . Ongelukkig het daardie ooreenkoms net 'n klomp slawe opgelewer , presies soos dit ook met Hagar , Abraham se slavin , gebeur het . Wel , dieselfde geld vir almal wat die wet probeer hou .
48004026	Kyk net na wat daar in Jerusalem aangaan , dan sal julle agterkom dat hulle almal eintlik Hagar se nageslag is . Hulle is slawe van die wet met al sy reëls en regulasies . Gelukkig is daar 'n ander Jerusalem wat nie in slawerny verval het nie . Hierdie Jerusalem , wat die resultaat is van God se tweede ooreenkoms met ons , is daar in die hemel . Dit is ons nuwe adres . Hierdie Jerusalem is soos 'n ma vir ons almal wat glo .
48004027	Jesaja skryf die volgende oor haar : " Vrou , jy wat nie in staat was om kinders te hê nie , kan nou feesvier . Skree sommer van vreugde , jy wat nog nooit geboortepyne gehad het nie . Jy was baie eensaam . Jy het nie die vreugde van kinders geken nie . Maar nou sal jy meer kinders hê as al die ander vroue wat getroud is . "
48004028	My broers en susters , uit hierdie voorbeeld is dit duidelik dat ons , net soos Abraham se seun Isak , ook deel is van die tweede ooreenkoms .
48004029	Onthou julle nog hoe Isak , wat deur die Gees se werk gebore is , deur Ismael agtervolg is ? Tot vandag toe gaan dit nog so .
48004030	Daarom sê die Bybel : " Jaag daardie slavin en haar seun weg . Daardie seun van die slavin mag onder geen omstandighede saam met die regte seun erf nie . "
48004031	Hierdie teks sê vir ons dat ons nie die kinders van 'n slavin is nie . Nee , ons wat glo , is Abraham se kinders .
48005001	Christus het ons vrygemaak om regtig vry te wees . Hou vas aan hierdie vryheid . Moet dit vir niks ter wêreld prysgee nie . Moenie toelaat dat ander mense julle weer slawe van hulle skewe sienings maak nie .
48005002	Kom ek sê reguit vir julle wat ek bedoel . As een van julle julle laat besny , maak julle 'n bespotting van die nuwe vryheid wat Christus aan julle gegee het . Dan kan julle maar net sowel ophou om in Hom te glo .
48005003	Dan moet julle ook weer die wet gehoorsaam .
48005004	Julle wat besluit het om al hierdie godsdienstige reëls en wette te hou om in die regte verhouding met God te wees , sny julle heeltemal van Christus af . Julle het buite die kragveld van sy genade beland .
48005005	Aan die ander kant , ons wat glo , het 'n wonderlike vooruitsig . Omdat die Gees by ons is , weet ons dat ons op pad is na God se nuwe wêreld . Hy sal sorg dat ons saak met God reg is wanneer ons eendag voor Hom moet gaan staan .
48005006	As ons in Christus glo , maak dit glad nie saak of ons die teken van die besnydenis aan ons liggaam dra of nie , want dit tel glad nie meer by God nie . Dit is uit die mode ; ou nuus . Al wat nou saak maak , is geloof , daardie soort geloof wat maak dat ons ander mense met alles in ons liefhet .
48005007	Tot dusver het julle baie goed gevorder op die pad van die geloof . Soos goeie atlete het julle voluit gehardloop .
48005008	Wie het nou vir julle kom sê om anders te lewe ? Beslis nie God nie . As julle op hierdie verkeerde pad aanhou loop , gaan julle later die hele kerk saam met julle in die gemors insleep .
48005009	Onthou , 'n klein bietjie suurdeeg maak immers 'n groot stuk deeg suur .
48005010	Maar voordat julle dink ek het julle heeltemal afgeskryf , wil ek darem net sê : ek is nie te mismoedig oor julle nie . In vertroue op die Here weet ek dat julle nie op sleeptou geneem sal word deur verkeerde leringe nie . Maar daardie persoon wat julle kop so deurmekaar kom krap het , wie hy ook al is , speel met vuur . God se oordeel wag op hom .
48005011	My liewe broers en susters , daar by julle word 'n storie versprei dat ek sou gesê het dat gelowiges nog steeds besny moet word . Dit is 'n leuen . Ek sou mos nooit soveel teëstand ervaar het as ek dit gesê het nie . My prediking oor die kruis sou dan nie so 'n groot probleem vir my opponente gewees het nie . Dit lyk vir my diegene wat sê Christene moet besny word , het julle kop behoorlik deurmekaargemaak .
48005012	Ek wens daardie spul se mes gly 'n slag sodat hulle hulleself ontman . Dan het hulle iets anders om hulle oor te bekommer .
48005013	My broers en susters , God het julle na Hom toe geroep sodat julle vry kan wees . Moet asseblief nie hierdie vryheid misbruik as 'n verskoning om sonde te doen nie . Die belangrikste wat julle moet doen , is om mekaar lief te hê . Wanneer julle regtig vir mekaar omgee en lojaal aan mekaar is , doen julle presies wat God van julle vra .
48005014	Die hele wet van God word in een enkele sin opgesom : " Jy moet vir ander mense net soveel omgee soos vir jouself . "
48005015	As julle altyd aan die baklei is , as julle mekaar soos 'n trop kwaai honde byt en verskeur , bly daar later niks meer van julle oor nie .
48005016	Julle moet julle lewe deur die Heilige Gees laat beheer . Laat Hy aan die stuur staan van alles wat julle dink en doen en sê . Dan sal die sonde julle nooit onderkry nie .
48005017	Onthou , sondige begeertes is 'n vyand van die Heilige Gees . Maar die omgekeerde is ook waar : die Heilige Gees is 'n vyand van elke sondige begeerte . Daarom kan julle nie die een dag aan julle sondige begeertes toegee en die volgende dag aan die kant van die Gees probeer staan nie . Julle kan nie leef soos julle wil nie .
48005018	As julle lewe deur die Heilige Gees beheer word , hoef julle nie meer al die reëls en voorskrifte van die wet te gehoorsaam nie .
48005019	'n Mens kan duidelik sien watter mense gekies het om deur hulle sondige begeertes oorheers te word . Hulle doen mee aan die verskriklikste seksuele sondes . Hulle lewe is vol onreinheid en goddeloosheid .
48005020	Hulle aanbid 'n spul dooie afgode en hou hulle besig met waarsêery . Hulle lewe loop oor van haat en twis . Hulle gun niemand iets nie . Hulle is aggressief , selfsugtig , altyd besig om te stry en verdeeld onder mekaar . Hulle lewe is vol jaloesie .
48005021	Die een dronkpartytjie na die ander is hulle kos . Hulle gee hulle oor aan vieslike uitspattighede en nog baie ander slegte dinge . Ek waarsku julle , soos ek julle al tevore gewaarsku het , om nie soos hierdie mense te lewe nie . Onthou , mense wat so lewe , sal nooit 'n plek kry in God se nuwe wêreld nie . Aan die ander kant kan 'n mens duidelik sien watter mense se lewe deur die Heilige Gees beheer word .
48005022	Net soos 'n boom wat 'n baie goeie vrug oplewer , wys hierdie mense se lewe dat hulle aan God behoort . Sulke mense gee baie om vir ander . Hulle lewe is vol vreugde . Die vrede wat van God af kom , ken en ervaar hulle . Hulle verdra ander mense sonder om ooit lelik met hulle te wees . Hulle straal vriendelikheid en warmte uit ; daarom wil ander graag in hulle teenwoordigheid wees . Hulle doen goeie dinge vir ander mense . Ander kan altyd op hulle reken omdat hulle self deur dik en dun op God vertrou . Hulle is vol deernis en ontferming . Die Gees stel hulle in staat om hulleself goed te beheer sodat sonde nooit hoogty in hulle lewe vier nie .
48005023	Natuurlik is die wet nie gekant teen so 'n leefwyse nie .
48005024	Elkeen wat in Jesus Christus glo , moet so leef . Want al ons sondige begeertes is saam met Hom aan die kruis vasgespyker .
48005025	Die Gees het ons splinternuut gemaak . Daarom moet ons toelaat dat Hy elke dag ons lewe bestuur . Hy moet besluit wat ons dink en sê en doen .
48005026	Kom ons hou dadelik op om so baie van onsself te dink . Ons mag nie onder mekaar stry of op mekaar jaloers wees nie .
48006001	My broers en susters , as ander gelowiges aan die een of ander sonde toegee , moet julle wat julle deur die Gees laat lei , hulle dadelik reghelp . Bring hulle terug op die regte pad sonder om hulle te veroordeel . Tree vol deernis op . Maar pas op sodat julle self nie voor die sonde swig nie .
48006002	Sien raak wanneer ander gelowiges swaarkry en help hulle . Tel hulle probleme op julle skouers en dra dit vir hulle . So doen julle presies wat Christus van julle verwag . Dit is immers sy wet dat julle mekaar moet liefhê .
48006003	As julle dink dat julle te belangrik is om vir ander mense om te gee , begryp julle net mooi niks van die evangelie nie .
48006004	Gaan kyk 'n slag goed na julle eie lewe . Wees tevrede met die goeie dinge wat God in julle lewe tot stand gebring het sonder om julle gedurig met ander gelowiges te vergelyk .
48006005	Op die ou end sal julle slegs oor julle eie lewe aan God moet rekenskap gee .
48006006	Julle moenie daardie mense afskeep wat julle leer waaroor dit in God se Woord gaan nie . Nee , wees goed vir hulle en sorg vir hulle .
48006007	Moenie julleself bedrieg nie . God laat nie toe dat iemand met Hom spot nie . Dit wat jy plant , sal jy ook oes .
48006008	As jy jou lewe gaan inplant op die terrein van die sonde , sal jy die dood as oes ontvang . Aan die ander kant , as jy jou lewe inplant op die terrein van die Heilige Gees , sal jy die ewige lewe as oes van Hom ontvang .
48006009	Kom ons hou aan om goed te doen . Dit is presies wat die Here wil hê . Dan sal ons op die regte tyd ons oes van Hom ontvang .
48006010	Terwyl ons nog tyd oorhet , moet ons elke geleentheid benut om goed te doen aan almal wat op ons pad kom , maar veral aan ons broers en susters in die Here . Hulle is ons bloedfamilie .
48006011	Hier teen die einde van my brief het ek dit goedgedink om self die laaste paar woorde aan julle te skryf . Tot dusver het my sekretaris alles neergeskryf . Maar nou skryf ek self . Julle kan dit sien aan die groot letters wat ek maak .
48006012	Daardie mense in die gemeente wat vir julle sê om besny te word , doen dit net om ander te beïndruk . Op dié manier soek hulle 'n maklike uitweg sodat hulle nie vervolg word nie . Hulle is nie bereid om die lyding te verduur wat hand aan hand gaan met die regte verkondiging van die kruis van Christus nie .
48006013	Gaan kyk mooi , daardie mense wat sulke groot voorstanders van die besnydenis is , verroer self nie 'n vinger om te doen wat die wet sê nie . Hulle wil net hê dat julle ook besny moet word sodat hulle oor julle kan spog . Hulle wil graag sê dat hulle daarin geslaag het om julle na hulle kant toe oor te haal .
48006014	Ek self sal dit nooit waag om oor iets anders as oor die kruis van ons Here Jesus Christus te spog nie . Ek is saam met Hom gekruisig . Daarom het die wêreld en al sy sondige begeertes geen houvas meer op my lewe nie . Ek is dood vir die mag van die sonde .
48006015	Wanneer 'n mens glo , maak dit nie meer saak of jy besny is of nie . Al wat nou saak maak , is dat jy 'n splinternuwe mens is ; 'n splinternuwe skepping . Almal wat volgens Christus se nuwe reëls leef , is nou deel van die nuwe Israel .
48006016	God gee aan hulle almal sy vrede en genade .
48006017	Ek het nou heeltemal genoeg oor die wet en die besnydenis gesê . Moet my asseblief nie verder oor al hierdie dinge uitvra nie . Ek het heeltemal genoeg ander probleme omdat ek die evangelie verkondig . Kyk dan net hoeveel littekens van Jesus ek oral aan my eie lyf dra . Ek is omtrent al geslaan en mishandel .
48006018	Die goedheid van ons Here Jesus Christus is met julle almal . My broers en susters , ek bid dat julle sy krag in julle lewe sal ervaar . Amen .
49001001	Ek , Paulus , wat spesiaal deur Christus Jesus as sy boodskapper gestuur is omdat God dit so wou hê , het hierdie brief geskryf . Dit is bedoel vir God se mense in Efese , almal wat in Christus Jesus glo .
49001002	Mag God , die Vader , en die Here Jesus Christus vir julle goed wees , ver meer as wat julle verdien . Mag Hulle vir julle vrede gee soos net Hulle kan .
49001003	Laat ons nie ophou om God , die Vader van ons Here Jesus Christus , te loof en groot te maak nie . Omdat ons Jesus s'n is , het God ons — wat eintlik niks was nie — baie belangrik kom maak . Hy het vir ons al die geestelike dinge gegee wat by God die moeite werd is vir 'n mens om te hê .
49001004	Hy het ons wat aan Jesus behoort , gekies nog lank voor die wêreld gemaak is . Ons moet net Syne wees en daar moet niks in ons wees wat Hom ontevrede kan maak nie .
49001005	Dit alles het Hy uit liefde gedoen . Ja , Hy het vooraf besluit om ons sy eie kinders te maak . Hy het besluit om dit te doen om geen ander rede as dat Hy dit graag vir ons wou doen nie . En dit is nie sommer net 'n storie nie — Jesus Christus het kom sorg dat dit regtig gebeur .
49001006	Daarom moet ons vir ander vertel hoe wonderlik en groot God is en wat Hy alles vir ons gedoen het . Ons het niks verdien nie , maar God het dit verniet vir ons kom gee . Ek sê weer : Jesus , vir wie God so lief is , het kom sorg dat dit alles gebeur .
49001007	Dit was soos 'n handelstransaksie : omdat ons so sondig was , was ons God se vyande . Toe kom Jesus en betaal wat nodig is om weer alles tussen ons en God reg te maak . Dit het Hom wel sy lewe gekos , maar die vrede is herstel tussen God en almal wat aan Jesus se kant staan . Dat God so iets gedoen het sonder om te vra wat ons kan terugbetaal , wys net hoe geweldig goed Hy vir ons is .
49001008	Daar is eenvoudig geen einde aan al sy goedheid vir ons nie . As jy wonder waarom God so goed is , kan ek maar net sê dat God weet wat Hy doen , ja , Hy weet alles .
49001009	Daarom het Hy besluit om ons ook te laat verstaan waarom Hy , toe die tyd ryp was , besluit het om Jesus te stuur om alles te kom doen wat nodig was . Dit was eintlik eers net God se geheim , wat mense glad nie verstaan het nie . Maar nou besef ons waarom dit gaan , omdat God graag wil hê dat ons dit moet weet . Ja , Hy sal alles - of dit nou in die hemel is of op die aarde - bymekaarbring soos dit met die skepping bedoel was , en Jesus sal oor alles regeer .
49001010	
49001011	God het almal wat aan Jesus behoort , gekies om Syne te wees . Dat dit so moet wees , het Hy lankal besluit en Hy laat altyd alles gebeur soos Hy dit wil hê .
49001012	Ons was mos die eerste mense wat alles aanvaar het wat Jesus beloof het en wat seker weet dat ons dit gaan kry . God wil hê dat juis ons vir almal moet wys en vertel hoe groot en belangrik Hy regtig is .
49001013	Julle is ook deel van die groep mense wat Christus s'n is . Dit is so van die dag af dat julle die waarheid gehoor en besef het dat julle elke woord daarvan kan glo . Ek praat van die goeie boodskap oor Jesus wat julle red . Daarom het God vir julle die Heilige Gees gegee wat Hy beloof het .
49001014	Die Gees is soos 'n merk wat God julle laat dra om te wys dat elkeen wat Jesus s'n is , ook Syne is . Meer nog , die Gees is ook ons bewys dat God begin het om vir ons alles te gee wat Hy ons beloof het . Die Gees is maar die begin van dit wat God eendag alles vir ons gaan gee . Hy gaan elkeen wat Syne is heeltemal vrymaak . Laat ons vir almal vertel hoe groot God is .
49001015	Ek het gehoor dat julle verhoudings gesond is : julle staan in 'n sterk verhouding met Jesus deur julle geloof en julle tree liefdevol onder mekaar as God se mense op . Mooi so .
49001016	Nou sê ek vir God dankie vir mense soos julle , elke keer wanneer ek bid . Wees verseker : ek vergeet julle nie wanneer ek bid nie .
49001017	Ek vra God , ons wonderlike en groot Vader , die God van ons Here Jesus Christus , om deur sy Gees vir julle die kennis te gee wat julle nodig het om in hierdie lewe reg op te tree . Ek vra ook dat julle Hom al hoe beter sal leer ken deur alles wat Hy vir julle sal duidelik maak .
49001018	Ek bid verder dat God julle geestelike oë sal oopmaak sodat julle sal kan besef wat julle van Hom kan verwag noudat Hy julle na Hom toe geroep het . God gaan vir julle , as sy spesiale kinders , gee wat Syne is . Hy gaan julle skatryk maak .
49001019	Verder bid ek ook dat julle sal agterkom dat die krag van God wat in ons werk sterker as enigiets anders is . Ons het gesien hoe geweldig daardie krag regtig is toe God Jesus uit die dood laat opstaan en vir Hom die belangrikste plek in die hemel gegee het . Daardie selfde krag werk ook in ons as Christene . Nou regeer Jesus natuurlik oor al wat mag of regeerder of koning is . Niemand , ek herhaal , niemand en niks sal ooit belangriker of sterker as Jesus kan wees nie ; nie nou nie en ook nie in die toekoms nie .
49001020	
49001021	
49001022	God self het vir Jesus die magtige posisie gegee om oor alles en almal te heers , ook oor die kerk . Jesus is die leier van die kerk en die kerk moet daarom gehoorsaam doen wat hulle leier van hulle verwag . Laat ek 'n voorbeeld gebruik : Jesus is soos die kop en die kerk soos die res van die liggaam . Saam is hulle een . Die kop beheer die liggaam en laat sy invloed deur die hele liggaam vloei . Die kop sorg vir alles wat elke deeltjie van die liggaam nodig mag hê . En die liggaam , die kerk , laat die kop , Jesus , volledig wees wat Hy is .
49001023	
49002001	Dink weer 'n slag mooi na oor alles wat God vir julle gedoen het .
49002002	Julle was eers soos dooie mense as dit by God en sy dinge gekom het . Kyk net hoe lelik het julle geleef en hoeveel dinge het julle gedoen waarvan God net mooi niks gehou het nie . Dit was toe julle al agter die duiwel , die leier van die onsigbare geeste , aangeloop en presies gedoen het wat hy van julle gevra het . Daardie selfde ou duiwel is nog steeds bedrywig onder die mense wat nie luister na wat God vra nie .
49002003	Dit is eintlik maar die storie van ons almal se lewens . Eers het ons almal agter die sonde aangeloop . Wat ons gedink of gedoen het , was die ene sonde . As iets sonde was , was ons daar om dit te doen . Ons het dieselfde menslike geaardheid as al die ander gehad : ons het net in die sonde belanggestel . En vir iemand wat so is , wag daar net een ding : die ewige straf van God .
49002004	Maar God het sake , en veral ons , nie so gelos nie . Hy het ons baie lief en Hy loop oor van goedheid . Toe ons nog in die sonde geleef het asof God nie eens bestaan nie , het God ons kom haal . Saam met Christus het Hy vir ons 'n nuwe lewe gegee . Ons kon weer voor begin . Moenie dink dat dit is omdat julle so goed is nie .
49002005	Nee , omdat God so goed is , sonder dat julle iets daarvan verdien , is julle uit die kloue van die sonde gered . Julle is nou Jesus s'n , en wat Jesus s'n is , is julle s'n .
49002006	Saam met Jesus is ons , wat soos dooie mense nie eens van God geweet het nie , lewend gemaak . Saam met Christus Jesus sit ons ook nou op 'n spesiale plek by God in die hemel .
49002007	Niemand sal nou , of in die toekoms , ooit kan twyfel aan hoe goed God regtig is nie . Dit kan eintlik nie gemeet of ten volle beskryf word nie . Dit alles word vir ons saamgevat in die manier waarop God ons deur Christus Jesus gered het sonder dat ons dit enigsins verdien het .
49002008	Vra julle waarom julle nou juis gered is ? Wel , dit is omdat God so goed is en julle Jesus so vertrou .
49002009	Dit is nie iets wat ons self reggekry het of kon doen nie : God het dit vir ons verniet gegee . Dit is nie iets waaroor enigeen van julle kan loop en spog nie , want dit is nie asof julle self daarvoor gewerk of dit verdien het nie .
49002010	Onthou , God het ons gemaak wat ons nou is . Dit is Hy wat ons nuut gemaak het omdat ons Christus Jesus s'n is . Hy het dit gedoen sodat ons reg en goed kan leef soos Hy lankal besluit het ons moet leef .
49002011	Julle moet onthou waar julle vroeër vandaan gekom het . Julle was nie Jode nie . Die klomp Jode , wat vreeslik klem lê op die uiterlike seremonie van die besnydenis , het die neus vir julle opgetrek omdat julle nie ook daardie hele seremonie deurgemaak het nie . Hulle het julle toegesnou en gesê : " Julle klomp onbesnedenes ! " Maar die besnydenis is vir God nie so belangrik nie , want dit is iets wat mense doen .
49002012	Dink liewer terug aan die tyd toe julle niks van Jesus af geweet het nie . Toe was julle nie deel van die mense van God nie en julle het nie eens geweet watter ooreenkoms God met mense wil maak en wat Hy daarom alles vir hulle beloof het nie . Julle het geestelik in hierdie wêreld rondgedobber sonder enige vooruitsig of hoop , want julle het God nie geken nie .
49002013	Maar nou is julle deel van die mense wat aan Christus Jesus behoort . Julle was eens so ver van God af . Maar Jesus het vir julle gesterf en sy bloed vir julle gegee sodat julle nou naby God kan wees .
49002014	Jesus is die ware vredemaker . Hy is die Een wat vrede kom maak het tussen die Jode en dié wat nie Jode is nie . Die vyandige houding , wat soos 'n groot muur tussen ons gestaan het , het Jesus tot op die grond kom afbreek . Nou is daar niks meer wat ons in twee groepe verdeel ( naamlik Jode en nie-Jode ) nie , maar ons is een groep , Jesus s'n . Om dit vir ons reg te kry het Jesus sy lewe gekos .
49002015	Al die Joodse wette en reëls , wat een mens 'n Jood maak en die ander een nie , het Jesus eenkant toe geskuif . Hy het een nuwe groep mense uit die twee groepe gemaak deur hulle almal soos een man in vrede agter Hom te laat aankom . Maar dit is nie al nie . Jesus het ook gesorg dat daar vrede kom tussen God en hierdie groep mense ( wat eers self verdeel was ) .
49002016	Daarvoor was Hy bereid om sy lewe aan die kruis te gee . Dit het die mense laat besef dat hulle met mekaar in vrede moet leef .
49002017	Jesus het die goeie boodskap gebring dat daar vrede in die wêreld gekom het . Die vrede is nie net bedoel vir die klompie Jode wat naby aan God geleef het nie , maar ook vir almal in die wêreld wat vir baie jare so ver van God af was dat hulle niks van Hom geweet het nie .
49002018	Vir almal ( Jode of nie-Jode ) het Jesus die pad na God toe oopgemaak , en deur die Gees ervaar ons nou ook hoe naby God regtig aan ons gekom het .
49002019	Julle moet besef wat dit alles vir julle beteken . Vir God en sy mense is julle nie nou meer vreemd of staan julle daar buite iewers nie . Nee , julle is nou in die volste sin van die woord deel van God se mense . Julle is deel van sy familie .
49002020	Of laat ek die beeld van die bou van 'n huis gebruik . Julle is deel van die gebou wat God in hierdie wêreld aan die bou is . Die fondament van die gebou is die boodskap oor Jesus wat julle gehoor het van die manne wat deur God gestuur is en namens Hom praat . Die belangrikste steen in die gebou , waarsonder die gebou sommer inmekaar sal val , is Jesus self . Omdat ons almal Jesus s'n is en Hy ons Here is , vorm ons almal saam 'n sterk en stewige gebou .
49002021	Dit is soos 'n spesiale huis net vir God . Elkeen van julle wat Jesus s'n is , is deel van hierdie gebou .
49002022	En God self woon in julle gebou omdat sy Gees in julle is .
49003001	Juis daarom sit ek , Paulus , hier vir Christus in die tronk . Ek is in die tronk gegooi omdat ek vir julle wat nie Jode is nie van Christus vertel het .
49003002	Julle het seker al gehoor dat God my gevra het om vir julle te kom vertel hoe goed Hy regtig is .
49003003	God het duidelik vir my gewys wat sy plan met julle is , al het mense dit glad nie besef nie . Ek het al so 'n bietjie daarna begin verwys .
49003004	As julle nou verder lees , sal julle ook duidelik begin agterkom hoe die verrassende plan van God met Christus werk en hoe ek dit verstaan .
49003005	Deur die loop van die geskiedenis het die mense nie geweet wat God gaan doen nie . Nou is dit egter nie meer vir ons 'n geheim nie . Die Heilige Gees het dit aan al die mense vertel wat gekies is om God se Woord te verkondig .
49003006	Die geheim is dit : enigiemand wat in Christus Jesus glo ( selfs al is hy 'n nie-Jood ) , word 'n kind van God en kry by God wat Hy vir al sy kinders gee . So 'n persoon is dan saam met die ander gelowiges die liggaam van Christus . Hy kry alles wat God in die goeie boodskap aan Christus Jesus se mense beloof het .
49003007	God het my aangestel om hierdie nuus vir ander te gaan vertel . Dit is 'n voorreg wat God aan my gegee het , al verdien ek dit nie . Hy gee ook vir my die krag om dit te doen .
49003008	Van al die Christene is ek die minste werd . Nogtans het God besluit om hierdie voorreg aan my te gee , en dit was onverdiend , glo my .
49003009	Ek is die een wat nou aan die nie-Jode moet gaan vertel wat Christus alles vir hulle gedoen het . Dit is iets wat 'n mens nooit regtig kan begryp nie , want dit is te wonderlik en groot . Ek moet aan elkeen van hulle verduidelik dat God se redding ook vir hulle bedoel is . Dit was van altyd af wat God — wat alles gemaak het — wou doen , maar mense het dit net nie besef nie .
49003010	God wil hê dat die kerk vir al die onsigbare magte en heersers in die hemel sal wys hoe wonderlik slim Hy regtig is . Hy weet alles en beplan vir alles .
49003011	Van die heel begin af het God geweet dat Hy met die koms van Christus , ons Here , hierdie plan van Hom aan die werk sou sit .
49003012	Omdat ons Jesus s'n is en op Hom vertrou , hoef ons nou nie meer bang te wees om na God toe te gaan nie . Ons kan dit vol vertroue doen sonder om te wonder of ons mag .
49003013	Ek vra God daarom dat julle nie moed sal verloor omdat ek so swaarkry ter wille van julle nie . Dit wys eerder hoe belangrik julle is .
49003014	Juis daarom gaan ek op my knieë voor die Vader .
49003015	Al die gelowiges , of hulle nou reeds in die hemel is of nog hier op die aarde , is wat en wie hulle is omdat God hulle so gemaak het .
49003016	Ek bid dat God , wat so wonderlik en sterk is , deur sy Gees vir julle die krag sal gee wat julle nodig het om geestelik julle man te kan staan .
49003017	So sal Christus deel van julle lewens word omdat julle op Hom vertrou . Julle lewens sal gebou wees op liefde . Deur ander met liefde te behandel sal julle lewens die vastigheid kry wat julle nodig het .
49003018	Ek bid ook dat julle , saam met al die ander Christene , sal kan ervaar hoe lief Christus ons regtig het . Sy liefde kan ons nie met woorde beskryf nie : dit is te groot en wonderlik . G'n mens kan dit met sy verstand uitredeneer nie , want dit is baie groter as wat ons as mense is . Maar ek bid tog dat julle so 'n ietsie daarvan sal snap .
49003019	Mag God julle lewens met sy teenwoordigheid oorspoel sodat daar nie 'n stukkie van julle lewens is wat nie deur God se teenwoordigheid geraak word nie .
49003020	God is so magtig en sterk . Juis met daardie krag werk Hy ook in ons . Hy kan en het dinge vir ons gedoen waarvan ons nie eens kon droom nie .
49003021	Hy verdien daarom al die eer wat die kerk het om te gee , veral as ons dink aan wat Christus Jesus vir ons gedoen het . Almal moet Hom so eer , nou , môre en tot in ewigheid . Mag dit so wees .
49004001	Ek sit hier in die tronk omdat ek vir die Here werk . Dit wys hoe ernstig ek oor hierdie dinge is , en juis daarom vra ek julle mooi : leef so dat God trots kan wees dat Hy julle na Hom toe geroep het .
49004002	Moenie voor op die wa wees nie en behandel ander mense so dat dit vir hulle lekker is om by julle te wees . As iemand jou kwaad maak of irriteer , beheer jouself deur steeds mooi teenoor hom op te tree . Laat liefde julle lojaal teenoor mekaar hou , ook wanneer julle voel julle het nou vir eers genoeg van mekaar gehad .
49004003	Die Heilige Gees het van ons een hegte span vir God gemaak . Hierdie " een-wees " en " saam-wees " moet ons tot elke prys bewaar . Ons moet nie toelaat dat enigiets tussen ons kom wat die goeie verhouding tussen ons bederf nie . God is nie verdeel nie .
49004004	Daar is net een liggaam van Christus , waarvan ons deel is , en net een Heilige Gees . Ons almal se hoop is ook een en dieselfde .
49004005	Ons dien een Here , ons geloof is dieselfde en daar is net een doop .
49004006	En dan is daar ook net een God en Hy is die Vader van ons almal . Niks en niemand is soos Hy nie , want Hy is belangriker as alles en almal . Hy werk deur ons en woon in ons almal . Christus het vir elkeen van ons iets besonders gegee om in die gemeente te doen .
49004007	Hierdie spesiale geskenke het Hy vir ons gegee sonder dat een van ons dit verdien het .
49004008	Daarom sê die Skrif van Jesus : " Toe Hy terug is hemel toe , het Hy teruggegaan soos 'n koning wat die oorlog gewen het . Almal kon aan sy vyande sien dat Hy gewen het en Hy het geskenke aan die mense uitgedeel . "
49004009	( Wat presies beteken hierdie “ teruggaan hemel toe ” ? Dit beteken mos dat Hy voorheen in die hemel was en toe na die aarde toe afgekom het . Juis Hy is terug hemel toe . Nou is daar nie 'n hoekie of kantjie van hierdie heelal waar Jesus nie teenwoordig is nie . )
49004010	
49004011	Hierdie Christus het vir ons spesiale dinge gegee om in die gemeente te doen . Nie elkeen van ons het dieselfde gekry om te doen nie . Party van ons het Hy gestuur om sy boodskap op ander plekke te gaan verkondig , terwyl ander weer die gawe gekry het om spesiale boodskappe aan die gemeente self oor te dra . Dan is daar ook party wat die boodskap oor Jesus mooi vir mense kan verduidelik , ander wat mense kan help en lei as hulle hulp nodig het en ander wat soos goeie onderwysers mense stap vir stap kan leer wat die boodskap van God alles behels .
49004012	Hierdie mense , met die spesiale gawes wat hulle gekry het , werk saam om die gemeente te help en voor te berei om hulle werk as Christene in die wêreld goed te kan doen .
49004013	Op dié manier sal die liggaam van Christus sterk word en kan wees wat dit behoort te wees . So sal ons al hoe nader aan mekaar beweeg en al hoe meer 'n eenheid vorm . Saam sal ons die Seun van God beter leer ken en meer op Hom vertrou . Dan sal ons soos geestelike grootmense word , so volwasse in ons geestelike lewe soos Christus self .
49004014	Ons sal nie meer soos klein kindertjies onseker wees oor wat van ons verwag word nie . Ons sal nie soos 'n skip wees wat deur die golwe rondgeslinger word of deur die een wind hiernatoe en die ander wind daarnatoe gedryf word nie . Net so sal ons nie na elke nuwe godsdienstige praatjie op die mark luister nie . Mense probeer jou net met allerhande slimmighede om die bos lei om jou so op die verkeerde pad te laat beland . Maar hulle sal dit nie regkry nie . Ons sal in liefde lojaal teenoor mekaar en net op die pad van die waarheid bly .
49004015	Ons verhouding met Jesus sal in alles net sterker word . Ons , as die liggaam , sal al hoe meer van Christus afhanklik wees , want Hy is mos die kop van die liggaam .
49004016	Die liggaam is mooi aanmekaargesit , elke deel op sy plek , sodat elke liggaamsdeel sy eie werk doen en die ander liggaamsdele help . So groei die liggaam en word dit sterk omdat die verskillende liggaamsdele in liefde en lojaliteit mekaar help .
49004017	Wat ek nou sê , moet julle nie ligtelik opneem nie . Dit is wat die Here self wil hê . Julle moet ophou om julle te gedra soos mense wat nie die Here ken nie . Daar is niks wat die moeite werd is in sulke mense se koppe nie .
49004018	Hulle gedagtes is met onbelangrike dinge besig en hulle kan nie verder dink as wat hulle neuse lank is nie . Daarom besef hulle nie eens dat God vir hulle 'n nuwe lewe wil gee nie . Hulle is hardkoppig en wil nie na rede of goeie raad luister nie . Daarom gaan dit so sleg met hulle .
49004019	Hulle het geen gevoel meer vir wat reg of verkeerd is nie . Hulle leef nou vieslike lewens en kan nie genoeg daarvan kry nie .
49004020	Julle het Christus egter nie so leer ken nie .
49004021	Toe julle van Hom gehoor het , het julle sy volgelinge geword . So het julle geleer wat die waarheid is , want dit is alleen as jy Jesus ken dat jy by die waarheid uitkom .
49004022	Los julle ou manier van lewe . Soos 'n mens vuil klere uittrek , moet julle julle ou geaardheid uittrek , want dit is vol sonde en wil net verkeerde dinge doen . Die einde van daardie pad loop op verwoesting uit .
49004023	Julle moet 'n nuwe gesindheid kry en op 'n nuwe manier oor dinge dink .
49004024	Hierdie nuwe lewenstyl moet julle deel van julle lewe maak soos 'n mens nuwe klere aantrek . Ons nuwe lewe moet ons al meer soos God laat lyk : ons moet reg lewe soos God dit wil hê en ons heeltemal aan Hom toewy .
49004025	Moenie vir mekaar lieg nie . Wees eerlik met mekaar , want ons speel mos almal saam in dieselfde span van God .
49004026	As jy vir iemand kwaad word , moet jy niks doen waaroor God skaam sal kry nie . Moet ook nie gaan slaap terwyl jy nog vir iemand kwaad is nie .
49004027	Moenie die duiwel kans gee om jou vas te trek nie .
49004028	As iemand 'n lewe gemaak het deur ander mense se goed te vat , moet hy dadelik daarmee ophou . Hy moet vir hom 'n behoorlike werk kry en sy brood eerlik verdien . Hy sal dan nie net vir homself kan sorg nie , maar ook nog genoeg oorhê om vir mense wat niks het nie , iets te gee .
49004029	Moet ook nie allerhande vuil grappe vertel of lelike praatjies maak nie . As julle iets sê , moet dit iets wees wat die moeite werd is om te sê en vir ander iets beteken . Kyk wat nodig en goed is om in die omstandighede te sê en sê dit dan .
49004030	Moenie die Heilige Gees wat God vir julle gegee het , se hart seermaak nie . Dat die Gees in julle is , is die bewys dat julle aan God behoort . So sal dit bly tot op die dag dat ons finaal van die sonde ontslae sal wees .
49004031	Moenie toelaat dat julle bitter word nie . Beteuel jou humeur en as jy dalk jou humeur verloor , moet jy nie kwaad bly nie . Moenie mekaar vloek of lelike dinge vir mekaar sê nie . Moet ook nie iets doen wat vir 'n ander een sleg is nie .
49004032	Behandel mekaar mooi en goed . Laat dit vir ander lekker wees om by julle te wees . Sien mekaar se foute oor net soos God julle foute oorgesien het omdat julle Jesus s'n is .
49005001	Maak soos God gemaak het , want so maak kinders wat 'n liefdevolle Vader het . Elke dingetjie wat jy doen , moet van liefde straal . Dit is mos die voorbeeld wat Christus vir julle gegee het .
49005002	Hy het ons so liefgehad dat Hy sy lewe tot ons voordeel gegee het . Hy het Homself geoffer en God het die offer aanvaar as betaling vir al die skuld wat ons met ons sondes gemaak het .
49005003	Onthou , julle behoort aan God . Daarom mag julle nie eens daaraan dink om seksueel verkeerde dinge van watter aard ook al te doen of om van gierigheid oor te loop nie .
49005004	Oppas wat julle sê . Moenie lelik praat , vuil stories of skurwe grappe vertel nie . Dit pas nie by 'n Christen nie . Praat liewer só dat dit vir God aangenaam is om te hoor .
49005005	Hiervan kan julle seker wees : as iemand onsedelik of vuil leef , of so graag ryk wil word dat hy van geld 'n afgod maak , is daar nie vir hom plek in die nuwe wêreld van Christus en van God nie .
49005006	Moenie julle laat bedrieg deur mense wat hierdie dinge wil goedpraat met baie woorde wat eintlik dolleeg is nie . Sulke dinge bring mense in die moeilikheid by God . God sal hulle straf as hulle nie na Hom wil luister nie .
49005007	Bly weg van sulke mense af , hoe verder , hoe beter .
49005008	Julle was ook eens op 'n tyd soos mense wat in die donker geleef het .
49005009	Nou dien julle die Here en leef dus soos mense wat in die lig kan sien wat hulle doel is .
49005010	Leef dus soos mense wat niks wil wegsteek nie , maar wat alles oop en bloot in die lig doen . ( Iemand wat so leef , is goed vir ander , tree op soos God van hom verwag en staan by die waarheid . ) As julle iets doen , vra of die Here daarmee tevrede sal wees .
49005011	Bly weg van mense wat in die donker konkel . Niks goeds of blywends kan uit die gekonkel gebore word nie . Waarsku liewer ander mense daarteen deur vir hulle te wys hoe verkeerd hierdie gekonkel is .
49005012	Die dinge wat die ongehoorsame mense so in die donker aanvang , is so vieslik dat ek dit nie eens hier wil noem nie .
49005013	As die lig van Jesus egter daarop val , sal almal kan sien hoe sleg hierdie dinge werklik is .
49005014	In die lig kan 'n mens mos niks wegsteek nie en as dit eers in die lig is , is dit daar vir almal om te sien . Dit is daarom dat die Skrif sê : " Word wakker , jou slaper ; word lewendig uit die dood , en Christus sal sy lig oor jou laat val . "
49005015	Wees baie versigtig hoe julle leef . Leef soos mense wat weet wat God van 'n sinvolle lewe verwag en nie soos mense wat niks daarvan weet nie .
49005016	Moenie jou tyd mors nie . Maak die beste gebruik van elke geleentheid wat jy kry , want ons leef in moeilike en slegte tye .
49005017	Moenie julle lewens mors deur sonder 'n doel te leef nie , maar maak seker hoe die Here wil hê julle moet leef .
49005018	Moenie te veel wyn drink nie , want dan verloor 'n mens beheer oor jouself . Laat jou hele lewe eerder deur die Gees beheer word .
49005019	Sing en leer mekaar met liedere wat uit die psalms kom of ander mooi geestelike liedere . Sing met julle hele hart vir die Here .
49005020	Moenie vergeet om altyd vir God , die Vader , baie dankie te sê vir alles nie . Doen dit omdat julle aan Jesus Christus behoort en Hy julle in staat gestel het om dit te doen .
49005021	Omdat julle soveel respek vir Christus het , moet die een nie dink hy is beter of belangriker as die ander nie . Elkeen moet bereid wees om dáár te wees vir die ander een .
49005022	Laat ek eers met die vroue praat . Jy moet die leiding van jou man aanvaar soos ons die leiding van die Here aanvaar .
49005023	Die man moet die leiding oor sy vrou neem soos Christus die leiding in sy kerk neem . Hy het mos sy kerk uit die kloue van die sonde gered .
49005024	Soos die kerk dus die leiding van Christus aanvaar , so moet die vrou ook haar man se leiding in alles aanvaar .
49005025	Vir die man wil ek die volgende sê : Jy moet jou vrou liefhê ; wees lojaal teenoor haar en kom jou verpligtings teenoor haar na soos Christus dit teenoor sy kerk doen . Hy het selfs sy lewe ter wille van die kerk gegee toe dit nodig was .
49005026	Dit het Hy gedoen sodat die kerk net God s'n kan wees en daar niks in die kerk moet wees wat nie by God pas nie . Dit het gebeur deur die doop en die Woord .
49005027	So sal die kerk in ongekende heerlikheid by Hom wees . Daar sal niks met die kerk verkeerd wees nie en niemand sal enige fout met die kerk kan vind nie . Die kerk sal net God s'n wees en net vir Hom daar wees .
49005028	Die man behoort net so lief te wees vir sy vrou as wat hy vir homself is . Buitendien , die man wat sy vrou liefhet , het eintlik homself lief , want hulle is mos een in die huwelik .
49005029	Ek het nog nie van iemand gehoor wat homself vurig haat nie . Nee , hy kyk liewer na homself en versorg homself mooi .
49005030	Dit is wat Jesus met die kerk doen , want die kerk is vir Hom sy eie liggaam .
49005031	Die Skrif sê mos : " 'n Man moet sy pa en ma verlaat en met sy vrou gaan saamleef . Die twee sal soos een mens wees . "
49005032	Mense kan hierdie dinge nie altyd mooi verstaan of verklaar nie . Ek noem dit omdat dit vir ons iets leer oor die sterk band wat daar tussen Christus en sy kerk is .
49005033	Dit geld ook van julle : elke man moet sy vrou net so liefhê as wat hy homself het , en die vrou moet haar man respekteer .
49006001	Vir die kinders wil ek die volgende sê : as Christene moet julle na julle ouers luister . Dit is wat God van julle vra .
49006002	Die Skrif sê : " Jy moet jou pa en ma respekteer " — kyk mooi hoe gaan hierdie gebod verder , want dit is die eerste gebod waarin God iets beloof -
49006003	" sodat dit goed met jou sal gaan en jy 'n lang en gelukkige lewe mag hê . "
49006004	Vir die pa ' s wil ek dit sê : moenie julle kinders so behandel dat hulle nie meer na julle wil luister en rebels raak nie . Maak hulle liewer groot soos die Here van julle verwag . Leer hulle wat om te doen en help hulle op die regte pad , al moet julle soms streng optree .
49006005	As julle slawe is sonder vryheid en aan iemand anders behoort , moet julle na hierdie base van julle luister . Respekteer hulle en behandel hulle met ontsag . Wat julle vir hulle doen , moet julle eerlik en opreg doen , asof julle dit vir Christus doen .
49006006	Moenie net hard werk as jou baas vir jou kyk om in sy goeie boekies te kom nie .
49006007	Werk liewer hard omdat julle aan Christus behoort en doen wat God van julle vra so goed julle kan . Julle werk mos nie eintlik vir mense nie , maar vir die Here . Laat dit straal uit alles wat julle doen .
49006008	Julle weet mos dat God elkeen sal beloon vir die goeie dinge wat hy gedoen het ; dit maak nie saak of daardie persoon belangrik is of nie .
49006009	Vir die base wil ek vra om die mense wat onder hulle werk net so te behandel . Moenie hulle die hele tyd met slegte dinge dreig nie . Onthou dat julle en die mense wat onder julle werk dieselfde Here in die hemel het . Hy trek niemand voor nie , maar behandel almal eenders .
49006010	Daar bly nog een ding oor waaroor ek met julle wil praat . As Christene moet julle in hierdie lewe sterk staan , maar julle kan dit alleen doen as julle naby aan die Here bly . Hy is sterk en daarom kan Hy julle sterk maak .
49006011	Laat ek die voorbeeld van soldate in 'n oorlog gebruik . Trek die klere aan wat God vir julle gegee het om mee te veg sodat die duiwel julle nie sommer om die eerste hoek en draai met al sy slim planne oorrompel nie . Een ding moet julle weet . Daar is 'n oorlog aan die gang en ons veg ook daarin .
49006012	Dis nie 'n oorlog teen gewone mense nie . Ons moet teen die onsigbare geestelike magte van Satan veg . Hulle hou hulle sterk hier op aarde en doen bose dinge , maar kom eintlik van oral af . Sorg dat julle al die wapens reg hou wat God vir julle gegee het sodat wanneer die bose magte op julle toesak , julle nie 'n duim vir hulle hoef terug te tree nie . Met al sy aanvalle en dinge sal die duiwel net mooi niks aan julle kan doen nie . Julle sal die wenners wees .
49006013	Dit is die klere wat julle moet aantrek om te keer dat die duiwel iets aan julle doen :
49006014	die waarheid moet jy soos 'n belt om jou middel vasbind . Die wete dat God jou van al jou sondes vrygespreek het , moet soos 'n stuk staal jou bors beskerm .
49006015	Jy moet altyd gereed wees om vir ander te vertel van die vrede wat Jesus vir ons bring . Dit moet soos die skoene aan jou voete wees .
49006016	Dan is daar nog jou geloof . Die intieme verhouding met die Here moet soos 'n skild wees waarmee jy al die giftige aanvalle van die Bose keer en eenkant toe slaan .
49006017	Jy is nie meer in die kloue van die sonde nie ; nee , jy is gered . Dit is soos 'n ysterhelm wat jou gesig en kop beskerm . Die boodskap van God is soos 'n swaard wat die Heilige Gees vir jou gee om die stryd mee te voer .
49006018	Dit maak nie saak wat gebeur nie , julle moet altyd bid . Praat met God en vra Hom wat julle wil weet . Die Heilige Gees sal julle daarmee help . Onthou dit en moenie julle onkant laat vang nie . Moet ook nie vergeet om gedurig vir julle mede-Christene te bid nie . En moenie van my vergeet nie .
49006019	Bid asseblief vir my dat die Here vir my die regte woorde sal gee wanneer ek met mense oor Hom praat , sodat ek nie bang sal wees om vir mense van Jesus te vertel nie , al verstaan hulle nie altyd alles mooi nie .
49006020	Al sit ek nou hier in die tronk , het God my aangestel om die goeie nuus aan almal te vertel . Bid tog asseblief dat ek nie bang sal wees om die boodskap so reguit en duidelik te verkondig soos ek moet nie .
49006021	Ek wil graag hê dat julle moet weet wat hier aangaan en hoe dit met my gaan . Tigikus , my liewe broer en getroue werker vir die Here , sal julle alles vertel .
49006022	Dit is juis waarom ek hom na julle toe stuur :
49006023	hy moet vir julle vertel hoe dit met my gaan sodat julle nie meer so bekommerd hoef te wees nie .
49006024	Mag God , die Vader , en die Here Jesus Christus vir julle die vrede gee wat net God kan gee . Mag die Vader en Jesus Christus vir julle die liefde en geloof gee wat julle nodig het . Mag God baie goed wees vir almal wat ons Here Jesus Christus vir ewig en altyd sal bly liefhê .
50001001	Paulus en Timoteus , twee mense wat Christus Jesus dien met alles wat hulle het , het hierdie brief geskryf . Die brief is bedoel vir al die mense in Filippi wat God s'n is omdat hulle Christus Jesus ken . Dit is ook bedoel vir die gemeente se leiers en dié wat aangewys is om die gemeente te help versorg .
50001002	Ons groet julle met die wens dat God ons Vader en die Here Jesus Christus vir julle baie goed sal wees ; mag julle die vrede beleef wat net God kan gee .
50001003	Elke keer wanneer ek aan julle dink en met God oor julle praat , sê ek vir Hom baie dankie vir gelowiges soos julle .
50001004	In geen gebed slaan ek oor om spesifiek aan julle te dink nie , en dit is ook baie lekker vir my om vir julle te bid .
50001005	Julle staan mos soos een man saam agter God se goeie boodskap met nog presies dieselfde vuur en oortuiging as aan die begin .
50001006	Van een ding is ek seker : dit is God wat al hierdie goeie dinge met julle laat gebeur . Hy sal dit vir julle bly doen tot op die dag wanneer Christus Jesus weer kom . Hy sal julle nooit in die steek laat nie , daarvan kan julle seker wees .
50001007	Ek het rede om so oor julle almal te voel . Ek het nog altyd 'n baie besondere plekkie vir julle gehad . Julle was mos van die begin af aan my kant , soos nou nog steeds . Dit het vir julle nie saak gemaak of ek in die tronk gegooi is of soos 'n misdadiger in die hof moes veg en beledig is omdat ek vir mense van Jesus vertel het nie . God was egter deur dit alles goed vir my , en dit het julle die hele tyd saam met my ervaar .
50001008	Ek verlang baie na julle , gaan vra maar vir God self ; Hy sal julle kan sê hoe baie ek verlang . Julle weet hoe baie Christus vir julle omgee . Nou ja , ek gee net soveel vir julle om .
50001009	Weet julle waarvoor bid ek ? Ek bid dat julle al hoe nader aan Jesus sal leef . Dit is moontlik as julle bereid is om uit julle geestelike ervaring te leer .
50001010	Dan sal julle altyd die beste keuses kan maak . Dit sal sorg dat wanneer Jesus weer kom , niemand 'n vinger na julle sal kan wys en julle van swakhede beskuldig nie . In alles wat julle doen , sal mense kan sien dat julle verhouding met God reg is .
50001011	Jesus Christus sal julle help om reg te lewe . So sal mense aan julle kan sien hoe wonderlik God is . Dan sal hulle met opgewondenheid oor sy grootheid praat .
50001012	My liewe vriende , ek wil julle graag iets vertel . Al die dinge wat so met my gebeur , lyk of dit sleg is , maar eintlik is dit goed . Hoekom is dit goed ? Dit help die verkondiging van die evangelie aan .
50001013	Nie net al die wagte in die paleis nie , maar ook al die ander mense sien duidelik dat ek hier in die tronk is net omdat ek 'n Christen is .
50001014	Dit het bowendien 'n goeie invloed op die meeste ander mense wat ook die Here dien . Hulle sien dat daar selfs iets goeds van kan kom om in die tronk te sit . Dit laat hulle moed skep . Hulle is nie meer bang om oor Jesus te praat nie . Waar hulle vroeër maar stilgebly het omdat hulle te bang was , begin hulle nou al hoe meer oor Hom praat .
50001015	Onder julle is daar party mense wat ook graag op die kansel klim . Hulle is egter jaloers op my en wil wys dat hulle beter as ek is . Hulle probeer dit vir my moeilik maak terwyl ek hier in die tronk is . Hulle wil net graag aandag trek en stel nie regtig in ander mense belang nie . Maar daar is gelukkig ook mense wat baie goed met my oor die weg kom . Hulle is lojaal teenoor my en het my lief . Hulle weet mos dat ek in die tronk is omdat die verspreiding van God se goeie nuus vir my baie , baie belangrik is .
50001016	
50001017	
50001018	Maar wat maak dit nou alles saak ? Vir my is die belangrikste dat mense van Christus moet hoor . Dit maak eintlik nie soveel saak of mense met skoon bedoelings ander mense van Jesus vertel of nie . Solank dit net gedoen word , maak dit my hart al klaar bly . En dit is nie al wat my bly maak nie .
50001019	Ek weet dat julle vir my bid en dat die Gees van Jesus Christus vir my gee wat ek nodig het . Daarom het ek geen twyfel dat alles uiteindelik vir my goed sal afloop nie .
50001020	Ek is seker dat ek nie skaam sal wees oor wat ek gedoen het nie . Ek maak Christus mos groot deur wat ek inderdaad doen , en ek doen niks skelms nie . Wat ek in die verlede gedoen het , bly ek steeds doen , maak nie saak of ek daarvoor moet sterf en of ek moet bly lewe nie .
50001021	Om te lewe beteken vir my om vir Christus te lewe . Ek kan nog soveel goeie dinge vir Hom doen . Maar om te sterf sal aan die ander kant ook nie vir my sleg wees nie .
50001022	Ek moet regtig erken , as ek tussen lewe en dood moet kies , weet ek nie watter een ek sou kies nie .
50001023	Ek voel soos iemand wat in twee verdeel is . Aan die een kant wil ek graag by Christus wees . Wat kan nou beter en lekkerder wees as dit ?
50001024	Maar aan die ander kant is dit vir julle beter en selfs nodig dat ek eers nog 'n rukkie bly lewe .
50001025	Inderwaarheid is ek seker dat ek nie nou al sal doodgaan nie . Ek sal nog 'n ruk lank vir julle gespaar bly . Ek moet julle eers verder op die pad van die geloof help sodat julle net al hoe blyer kan word omdat julle Christene is .
50001026	Ek weet mos , as ek binnekort weer daar by julle aangestap kom , sal julle net nie uitgepraat kan raak oor wat Christus Jesus alles vir my gedoen het nie .
50001027	Gedra julle altyd so dat julle 'n advertensie vir Christus is . Daarmee moet julle regtig moeite doen . Ek wil net goeie dinge van julle hoor , of ek nou na julle toe kom of nie . Ek wil hoor dat julle soos een man saamstaan en alles doen om ander mense te oortuig dat die goeie boodskap regtig goed is .
50001028	Moenie dat die ander wat van julle verskil , julle senuagtig of bang maak nie . Die feit dat julle nie sommer weghardloop nie , sal vir hulle wys dat hulle op die verkeerde pad en julle op die regte pad is . Julle pad loop na God toe . Hy is die Een wat julle red omdat julle in Christus glo . Ons het dit nie verdien nie , maar God het dit ter wille van Christus vir ons gedoen .
50001029	Daarom is dit nie te veel gevra om ter wille van Christus ook swaar te kry nie . Kyk maar na my . Ek is nie al een wat ter wille van Jesus swaarkry nie .
50001030	Ek en julle stap sy aan sy as Christene , en daarom lê daar soms ook vir julle 'n moeilike , opdraande pad voor .
50002001	As julle Christenskap vir julle enigiets beteken ; as julle liefde vir mekaar julle deur moeilike tye gedra het ; as die teenwoordigheid van die Gees enige verskil in julle lewe gemaak het ; as julle weet wat dit beteken om iets vir mekaar te voel , ja , om vir mekaar om te gee , wil ek julle 'n groot guns vra .
50002002	Moenie gedurig met mekaar stry en baklei nie . Konsentreer liewer op die dinge waaroor julle saamstem . Wees lojaal teenoor mekaar . Voel saam , streef saam , doen saam . As julle dit doen , sal julle my regtig baie bly maak .
50002003	Moenie net aan julleself dink of heeltyd aandag soek nie . Wees liewer maar die minste sodat ander die meeste kan wees .
50002004	Niemand moet net aan homself dink nie . Elkeen moet ook aan die ander om hom dink .
50002005	Julle moet Christus Jesus se voorbeeld volg . Soos Hy oor dinge gedink en gevoel het , so moet julle ook daaroor dink en voel . Laat ek verduidelik wat ek bedoel .
50002006	Jesus staan in status op gelyke voet met God . Hy was egter nie so vol van Homself dat Hy tot elke prys aan dié status wou vasklou nie .
50002007	Toe die tyd ryp was , het Hy die status en eer wat Hy gehad het eenkant toe geskuif . Hy het 'n mens tussen mense geword . Asof dit nie genoeg was nie , het Hy sommer 'n gewone mens geword wat op die oog af nie uitsonderlik gelyk het nie , ja , iemand van wie baie ander mense niks gedink het nie .
50002008	As mens onder mense het Hy die pad van vernedering nog verder geloop . Dit sou Hom uiteindelik by die dood aan die kruis uitbring . Wat 'n vernedering ! God het dit egter van Hom gevra en Hy het die pad van vernedering gehoorsaam enduit geloop .
50002009	Maar God het Hom uit die diepte van vernedering gehaal en Hom die hoogste eer gegee wat God iemand kan gee . Nou is niks en niemand belangriker as Hy nie en niks en niemand kan ook belangriker as Hy wees nie . God self het so besluit .
50002010	Net mooi almal sal voor die grote Christus moet buig , maak nie saak wie hulle is of waar hulle vandaan kom nie . Selfs dié wat lankal dood is , sal voor Jesus moet buig .
50002011	Hulle almal sal met oortuiging vir mekaar sê : " Jesus Christus is die Here . " So sal almal ook besef hoe groot en belangrik God die Vader is .
50002012	My liewe broers en susters , dit wat ek nou net gesê het , is belangrik . Toe ek by julle was , het julle altyd gedoen wat ek gevra het . Hoeveel te meer moet julle dit doen noudat ek nie meer daar by julle is nie ! Onthou , God hou julle dop . Doen daarom alles wat julle kan om te lewe soos mense wat aan God behoort . God self is by julle lewe betrokke .
50002013	Hy is met julle besig as julle voel julle wil iets doen wat Hom gelukkig sal maak , en as julle dit uiteindelik doen , is Hy steeds by julle . Ja , dit is Hy wat so in julle werk .
50002014	Doen alles sonder om te kla of te stry .
50002015	Dan sal niemand julle kan beskuldig van agterbaksheid of verkeerde motiewe nie . Niemand sal oor julle as kinders van God kan kla nie — al bly julle tussen mense wat korrup en sonder gewete is .
50002016	Juis tussen hulle moet julle soos helder ligte in 'n donker wêreld skyn . Vir hierdie mense in die geestelike donker moet julle van Christus vertel sodat hulle ook die ware lewe kan kry . Hoe trots sal ek dan nie op julle wees wanneer Christus weer kom nie ! Dit sal wys dat ek nie alles verniet gedoen en my tyd gemors het nie .
50002017	Selfs al word ek nou doodgemaak , sal dit my ook nie pla nie , want ek het dan iets om vir God te gee . My dood kan só selfs vir julle help om God nog beter te dien .
50002018	Dit sal my baie bly maak , soos ook vir julle . Julle moet bly wees saam met my . Ja , my vreugde moet julle s'n wees en julle s'n myne .
50002019	Ek hoop om Timoteus gou na julle toe te stuur , want dit is wat die Here Jesus wil hê .
50002020	Ek kan aan niemand anders dink wat soveel vir julle omgee as hy nie .
50002021	Al die ander is so besig met hulle eie dinge dat wat Jesus Christus wil hê vir hulle van minder belang is .
50002022	Boonop ken julle Timoteus en weet wat daar in hom steek . Hy het die toets mos deeglik deurstaan . Soos 'n seun skouer aan skouer saam met sy pa werk , so het hy hom afgesloof om saam met my die mense van Jesus Christus te vertel . Ek moet erken dat ek ook baie bly sal wees om te hoor hoe dit met julle gaan .
50002023	Nou ja , sodra die dinge hier afgehandel is en ek weet wat die toekoms vir my inhou , beplan ek om hom na julle toe te stuur .
50002024	En ek hoop en bid dat die Here my sal toelaat om sommer kort op sy hakke na julle toe te kom .
50002025	Ek dink ook die tyd het gekom om Epafroditos na julle toe terug te stuur . Hy het saam met my geswoeg en gesweet . Julle het hom mos na my toe gestuur om my te help . Nou stuur ek hom na julle toe terug .
50002026	Hy verlang baie na julle .
50002027	Dit het hom ook gepla dat julle van sy siekte gehoor het . Glo my , hy was baie siek . Hy het by die dood omgedraai . Maar God het nie van hom vergeet nie en hom gesond gemaak . God was nie net vir hom goed nie , maar ook vir my . As hy gesterf het , sou die hartseer vir my byna te veel gewees het .
50002028	Ek sal hom so gou moontlik na julle toe terugstuur . Ek kan my nogal voorstel hoe bly julle gaan wees wanneer julle hom weer in lewende lywe sien . Vir my sal dit ook goed wees , want dan hoef ek my nie meer oor hom te bekommer nie .
50002029	Gee hom 'n verwelkoming wat hy nie sommer sal vergeet nie , soos net ons Christene dit kan doen . Mense soos hy verdien dit .
50002030	Hy was nie bang om selfs sy lewe te waag om alles vir Jesus te doen wat hy kon nie . Hy was amper dood , en dit om vir my te doen wat julle nie kon nie omdat julle so ver is .
50003001	Liewe broers en susters , voor ek klaar is , is daar nog iets belangriks wat ek vir julle wil sê : moenie dat enigiets julle onderkry nie . Wees altyd oortuigend en opgeruimd . Julle is mos Christene wat die Here ken . Dit pla my nie om dieselfde dinge weer 'n keer aan julle te skryf nie . Dit kan mos nie kwaad doen nie , maar so sal julle net sekerder van julle saak word .
50003002	Wees baie versigtig vir daardie skelms wat maak asof hulle vir Jesus werk , maar eintlik net die teenoorgestelde doen . Kyk hoe sleg tree hulle op . Dit wys mos vir julle wat hulle ware gedaante is . Oppas , al waarin daardie mense belangstel , is om julle te dwing om Joodse gebruike na te kom , soos om julle te laat besny . Moenie julle daaraan steur nie .
50003003	Ons , die Christene , weet mos wat regtig saak maak . Dit hang nie af van wat mense aan jou doen nie , maar wat God aan jou doen . God self ( en nie mense nie ) het sy hand op ons gelê . Dit is nie sommer net iets fisieks wat met ons gebeur ( soos met die Joodse gebruike ) nie , maar God se Gees verander ons hart . Wanneer ons met God praat en Hom dien , weet ons dat dit sy Gees is wat ons help . Moenie my misverstaan nie . Ek sê nie dit is ons wat so goed is nie . Nee , ek sê dit omdat Jesus dit vir ons moontlik gemaak het . As dit wat God aan jou doen iets is wat regtig saak maak , staan ek nie 'n duim vir die ander terug nie .
50003004	Op menslike vlak kan ek 'n lang lys dinge opstel wat julle baie sal beïndruk . Luister net . Ek is deur en deur 'n Israeliet . Soos van elke goeie , gelowige Israeliet verwag word ,
50003005	is ek op die agtste dag besny . Dan is ek ook nog deel van die room van die Israeliete : ek is 'n Benjaminiet . Ek is vlot in die Hebreeus wat in die godsdienstige byeenkomste van die Jode gebruik word , en nie elkeen kan dit sê nie . Ek was ook 'n lid van die party van die Fariseërs , 'n groep wat die Joodse wet stiptelik nakom .
50003006	In daardie tyd was ek so ernstig oor my Joodse godsdiens dat ek al wat Christen was , ywerig vervolg het . Ja-nee , volgens die Joodse wet het ek nie 'n voet verkeerd gesit nie .
50003007	Al dié dinge was eers vir my ook baie belangrik . Maar Christus het my oë laat oopgaan . Dit het glad geen waarde meer vir my nie . Ek het besef hoe dit 'n mens se aandag kan aftrek van wat regtig belangrik is , en dit is dat ek Christus Jesus as my Here leer ken het .
50003008	Dit het my laat besef dat al hierdie ander dinge eintlik niks in vergelyking daarmee is nie . Vandat my pad Jesus s'n gekruis het , het die hele manier waarop ek na dinge kyk , verander . Al daardie dinge wat eers vir my so belangrik was , is nou vir my minder as niks werd , want Jesus het vir my alles geword . Hy is nou vir my belangriker as alle ander dinge tesame . Daarom het ek alles gelos vir Hom . Wanneer God na my kyk , moet Hy sien dat ek in 'n intieme verhouding met Jesus staan . Jesus het mos my saak met God reggemaak . Dit was nie omdat ek so mooi na die wet geluister het nie ,
50003009	maar omdat ek Jesus vertrou . Vrede en goeie verhoudings tussen God en mens word ervaar deur almal wat in Jesus glo . God sorg daarvoor .
50003010	Een ding wil ek nou regtig graag hê , en dit is om Jesus te ken . Daardie krag wat Jesus lewend uit die graf laat uitstap het , wil ek ook hê . Ek wil nie weghardloop vir lyding soos Jesus s'n nie , al beteken dit ook dat ek soos Hy moet sterf .
50003011	Ek weet tog dat ek soos Hy eendag lewendig uit die kloue van die dood sal stap .
50003012	Ek wil nie voorgee dat ek geestelik al alles het of al geestelik by die wenpaal verby is nie . Ek span nou eers alles in my in om daardie doel te bereik , juis omdat Jesus sy hand na my uitgesteek en my vasgegryp het .
50003013	Broers en susters , moenie my verkeerd verstaan nie . Ek wil nie maak asof ek die een is wat volmaak is nie . Allesbehalwe dit ; maar ek gee alles om so te probeer wees . Daarom steur ek my nie meer aan my verlede en al die dinge wat toe skeefgeloop het nie .
50003014	Soos 'n atleet wat sy oë net op die wenpaal hou , so span ek alles in my in : ek wíl die prys aan die einde kry . God self sal die prys uitdeel en my dan na Hom toe roep omdat ek aan Jesus behoort .
50003015	So behoort volwasse Christene oor dinge te dink . As party van julle op sekere punte van my verskil , laat God vir julle wys wat julle regtig moet dink .
50003016	Hoe ook al , laat ons nie nou die verkeerde pad vat nie . Laat ons op die regte pad bly .
50003017	My broers en susters , doen wat ek gedoen het . Wees my navolgers . Terwyl ek nie daar is nie , moet julle die mense se voorbeeld volg wat die wedloop net soos ek hardloop . Dit is belangrik dat julle die regte mense volg .
50003018	Ek het dit al baie vir julle gesê en dit maak my eintlik seer om dit weer te moet sê : daar is baie mense wat niks van Jesus hou en van wat Hy alles vir ons gedoen het nie .
50003019	Mense wat agter daardie klomp aanloop , gaan saam met hulle die afgrond afstort waar hulle vir ewig van God af weg sal wees . Hulle stel mos meer belang daarin om hulleself en hulle eie begeertes te dien as vir God . Hulle spog oor dinge waaroor 'n mens jou eintlik bloedrooi behoort te skaam . Aan God dink hulle nie eens nie , want al wat vir hulle waarde het , is aardse dinge .
50003020	Hoe anders is ons nie ! Wat vir ons saak maak , is die hemelse dinge . Daar lê ons ware vaderland . Uit daardie vaderland sal ons Redder kom . Uit die hemel verwag ons ons Here , Jesus Christus . Hy gaan ons swak menslike liggaam verander .
50003021	Hy gaan ons liggaam nuut maak soos sy liggaam is na sy opstanding , verhewe en heerlik . Hy sal dit doen omdat Hy baie sterk is , want sy krag oortref alle ander krag . Wat Hy wil , dit kan Hy doen .
50004001	Ai , broers en susters , ek verlang so na julle , want ek het julle lief . Julle maak my bly en laat my soos 'n koning voel . Daarom , my goeie vriende , is dit vir my so belangrik dat julle getrou op die pad sal bly wat die Here vir ons gewys het .
50004002	Euodia en Sintige , ek vra julle baie mooi : los julle geskille op . Julle behoort mos al twee aan die Here .
50004003	En ek vra by name vir jou , getroue vriend wat so lekker met my saamwerk , om hierdie twee vroue te help . Hulle het baie saam met my gedoen en verduur om vir mense van die goeie boodskap te vertel . Hulle kan in een asem genoem word met Klemens en van die ander wat saam met my gewerk het . Hulle name staan opgeteken in die boek waarin almal se name opgeskryf is wat vir ewig saam met God sal lewe .
50004004	Julle hart behoort oor te loop van blydskap omdat julle aan die Here behoort . Ek sê weer , julle moet baie bly wees .
50004005	Moenie vergeet om almal mooi te behandel nie . Die Here kom mos binnekort terug .
50004006	Moenie oor dinge sit en tob of jou bekommer nie . Gaan praat met God daaroor . Bespreek dit met Hom . Vertel Hom hoe jy daaroor voel . Sê dan vir Hom dankie dat jy met Hom daaroor kan praat en dat Hy die beste weet . Jy sal dan verlig en tevrede voel . Jy sal hierdie verligte gevoel nie altyd kan verklaar of wetenskaplik kan uitlê nie . Omdat jy egter weet dat jy aan Jesus behoort , sal jy nie meer omgekrap voel nie .
50004007	Hierdie wete dat Jesus by jou is , sal keer dat die bekommernisse weer met jou emosies weghardloop of dat jy jou weer van voor af begin bekommer .
50004008	Weet julle waaraan julle moet dink in plaas daarvan om julle te sit en bekommer ? Dink aan dit wat vir God saak maak , dinge wat ordentlik en reg is , dinge waaraan God sal dink en waarvan Hy sal hou , dinge wat God sal sê goed is . Moenie julle tyd mors om aan allerhande nuttelose dinge te sit en dink nie . Hou julle besig met dinge wat die moeite werd is en wat God in 'n goeie lig stel .
50004009	Ek stel mos vir julle 'n goeie voorbeeld . Ek het baie dinge vir julle vertel . Julle het baie by my geleer . Wat julle my gesien doen en gehoor sê het , moet julle net so doen en sê . God sal julle nie los nie . Hy sal by julle bly . By Hom sal julle veilig en gelukkig voel .
50004010	Ek kan julle nie sê hoe bly ek is dat julle my nie vergeet het nie . Ek is saam met die Here daaroor bly . Vir 'n lang tyd het julle nie kans gehad om dit te wys nie . Maar ek weet dit het nie beteken dat julle nie vir my omgee nie . Daar was net nie vir julle 'n kans om iets te doen nie .
50004011	Moet my nie verkeerd verstaan nie . Dit is nie omdat dit met my so swaar gaan dat ek nie sonder julle hulp kon klaarkom nie . Die lewe het my al geleer om klaar te kom met wat ek het , maak nie saak wat gebeur nie .
50004012	Ek weet hoe dit voel om arm , nee , brandarm te wees , maar ek weet ook hoe dit voel om genoeg of selfs te veel geld te hê . Maar ek laat nie toe dat sulke dinge my onderkry of met my weghardloop nie . Ek is en bly altyd tevrede , wat my ook al tref . Dit maak nie saak of ek sonder 'n krieseltjie kos gaan slaap of soveel kos het dat ek dit nie alles kan opeet nie . Of ek net die klere aan my lyf het en of ek 'n huis vol goed op my naam het , vir my is dit eintlik maar om ' t ewe .
50004013	Vir alles in die lewe , die goeie of die slegte , sien ek kans omdat Jesus my bron van krag is .
50004014	Moet my asseblief nie misverstaan nie . Dit was baie mooi van julle om my te help toe dit maar sleg met my gegaan het .
50004015	My liewe mede-Christene in Filippi , julle onthou mos nog hoe dit in die begin gegaan het . Ek het die goeie boodskap oor Jesus daar in die noordelike deel van Griekeland versprei . Nie 'n enkele gemeente wou my toe help nie . Maar julle was daar ! Julle was bereid om te help .
50004016	Ek was al in Tessalonika toe het julle my nog steeds gehelp . Sommer 'n paar maal het julle vir my iets gestuur toe ek dit regtig nodig gehad het .
50004017	Tog is die geld wat julle vir my gestuur het nie die belangrikste nie . Wat belangriker is , is dat God vir julle ook wonderlike dinge gaan teruggee omdat julle so goed vir my was .
50004018	Epafroditos het vir my alles gegee wat julle gestuur het . Nou het ek oorgenoeg , alles wat ek nodig het . God hou baie daarvan . Vir Hom is dit soos 'n wonderlike offer wat baie lekker ruik . Niemand is en kan ooit so ryk en belangrik wees soos God nie .
50004019	Hy sal vir julle sorg deur vir julle te gee wat julle nodig het . Dit sal Hy doen omdat julle aan Jesus behoort .
50004020	Al die eer en respek en belangrikheid in hierdie wêreld is God s'n , vir ewig en altyd . So is dit en so sal dit wees .
50004021	Sê asseblief groete namens my aan al die Christene daar by julle .
50004022	Die Christene hier stuur ook groete . Die Christene wat op die keiser se personeel is , sê spesiaal groete .
50004023	Mag ons Here Jesus Christus baie goed vir julle wees , ver meer as wat julle verdien . Mag julle hierdie goedheid diep in julle binneste ervaar .
51001001	Van Paulus , 'n apostel van Jesus op gesag van God , en van Timoteus , 'n mede-Christen .
51001002	Hierdie brief is bedoel vir al die mense van Kolosse wat spesiaal net God s'n is . Ek skryf vir julle wat in Jesus glo en daarom deel van God se hegte familie is . Mag God , ons Vader , vir julle baie goed wees . Mag Hy vir julle daardie diep vrede gee wat net Hy kan gee . Dank God dat julle Christene is !
51001003	Wanneer ek bid , kan ek God nie genoeg dankie sê vir wat Hy vir julle doen nie . Ek praat nie sommer van enige god nie . Ek praat van God , die Vader van Jesus Christus , ons Here .
51001004	Ek het gehoor dat julle in Christus Jesus glo en daarom baie omgee vir al God se kinders .
51001005	Dit doen julle omdat julle vir seker weet dat God self alles waarborg wat Hy vir julle belowe het en vir julle reg hou . Vir hierdie goeie nuus staan God self in .
51001006	Julle is nie die enigstes wat die goeie nuus gehoor het nie . Oor die hele wêreld het die wonderlike nuus al by mense uitgekom en steeds versprei dit soos 'n veldbrand . Net mooi oral kom 'n mens die vrugte daarvan teë . Julle het self mos ervaring daarvan . Van die dag af dat dit tot julle deurgedring het hoe goed God vir julle is sonder dat julle dit regtig verdien , weet julle dat die ware God aan die werk is .
51001007	By Epafras het julle alles geleer . Hy is regtig 'n staatmaker en ek hou baie van hom . Hy werk hard saam met my vir die Here . Hy is iemand op wie Christus regtig peil kan trek . Julle het natuurlik ook die vrugte van sy goeie werk gepluk .
51001008	Dit is juis by hom dat ons gehoor het hoe lief julle mekaar het . God se Gees werk mos in julle .
51001009	Vandat ons al hierdie dinge oor julle gehoor het , bid ons aanmekaar vir julle . Ons vra dat God vir julle al die kennis sal gee wat julle nodig het om reg te leef . Mag die Heilige Gees julle duidelik wys hoe julle moet leef .
51001010	Dan behoort julle mos nie te twyfel oor wat presies God van julle wil hê nie . En as julle weet wat om te doen en dit doen , sal die Here trots wees op julle en tevrede voel oor hoe julle leef . Mag alles wat julle doen vir julle goeie vrugte dra en julle meer van God se plan vir julle lewe laat verstaan .
51001011	God is die Een wat oor Goddelike mag beskik . Mag sy krag júlle krag word sodat julle glad nie ongeduldig word en begin moed verloor nie . Nee , staan vas en hou moed !
51001012	Ek bid ook dat julle met 'n blye glimlag aan die Vader alle eer sal gee en Hom sal grootmaak . Sê vir Hom dankie . Hy het alles gedoen wat nodig is sodat julle die reg het om vir altyd te wees waar Hy , die groot Koning , heers . Hy sal julle beskerm . Daar waar God se wonderlike lig sonder ophou skyn , sal julle saam met al sy ander kinders bly . Julle vra hoe dit moontlik is .
51001013	Wel , ons was eers in die donker mag van God se vyande vasgevang . God het ons egter uit hulle mag geruk . Nou staan ons onder die mag van sy Seun . Dit is die Seun wat Hy liefhet .
51001014	Hierdie Seun raak ook namens ons ontslae van die skuld wat ons deur ons sondes op ons gelaai het . Deur sy toedoen word ons sondes vergewe .
51001015	Ons kan God nie met ons oë sien nie . Sy Seun is egter die beeld van God . Deur na Hom te kyk sien ons wie en hoe God is . Niks in die skepping kan met Hom vergelyk word nie . Hoekom nie ?
51001016	Net mooi alles , of dit nou in die hemel of op die aarde is , is deur Hom gemaak . Of jy dit kan sien of nie , of jy dink dit is sterk of nie , of jy daarvoor wil neerval en dit aanbid of nie , maak nie saak nie ; alles is deur Hom gemaak . Alles wat gemaak is , moet daarna streef om Hom gelukkig te maak .
51001017	Voor enigiets anders gemaak is , was Hy mos al daar .
51001018	Boonop is Hy ook die Een wat sorg dat die heelal nie in duie stort nie . Die kerk kan met 'n liggaam vergelyk word . Die belangrikste deel , die kop van die liggaam , is God se Seun . By Hom het alles begin en Hy neem in alles die leiding . Hy het eerste uit die dood opgestaan .
51001019	God het mos self besluit om volledig by sy Seun te wees .
51001020	Hy het daarvoor gesorg dat alles in die skepping weer in die regte verhouding met Hom gestel word . Hy is mos die doel waarom alles geskep is . Dit het Hy gedoen deur die onderlinge verhoudings in die skepping weer reg te stel , of dit nou op die aarde of in die hemel is . Dit het nie sommerso gebeur nie . Dit was duur . Dit het Hom sy bloed gekos wat aan die kruis geloop het .
51001021	Julle onthou mos hoe julle voorheen op die verkeerde pad was . Julle was nie God se vriende nie ; inteendeel , julle was sy vyande . Julle slegte gesindheid het veroorsaak dat julle net so sleg opgetree het .
51001022	Maar dinge het nou verander . Die Seun het vrede kom maak tussen God en julle . Juis daarom het hulle Hom liggaamlik doodgemaak . Sy doel was egter om so van julle iets besonders te maak . Hy wil dit so bewerk dat julle God heeltemal tevrede sal stel sodat daar niks in julle is waarvan God nie hou nie .
51001023	Julle moet egter net vas bly glo . Staan vas soos 'n huis op stewige fondamente , onbeweeglik soos 'n paal wat diep ingekap is . Moenie 'n duim afwyk van die evangelie waarvan julle so oortuig geraak het nie . Dit is die evangelie wat oor die hele wêreld aan mense verkondig word . Met al my tyd en energie werk ek , Paulus , vir hierdie evangelie .
51001024	Ek loop nie met 'n lang gesig rond oor al die swaarkry en lyding wat my oorgekom het nie . Inteendeel , ek is bly daaroor , want julle vind ook baat daarby . Julle weet hoe Christus vervolg is . Wel , hierdie vervolging teen Hom het nog glad nie opgehou nie . Ek self loop nog net so onder fisieke vervolging deur . Vir die kerk , die liggaam van Christus , doen ek dit .
51001025	Met alles wat ek het , werk ek vir die evangelie . God self het my daarvoor aangestel .
51001026	Op my skouers rus die verantwoordelikheid om die boodskap van God van begin tot end aan julle te verduidelik .
51001027	God het 'n geheim gehad . Baie eeue en geslagte lank het niemand geweet wat dit is nie . Maar die geheim is nou bekend . God het besluit om aan sy eie mense die geheim te vertel . Hulle weet nou hoe ongelooflik wonderlik hierdie geheim is , veral vir nie-Jode . Die geheim is dit : Christus is vir almal , ook vir julle . Op Hom kan julle met vertroue staatmaak . Hy sal vir julle die wonderlike dinge gee wat 'n mens net by God kan kry .
51001028	Die inhoud van ons verkondiging gaan juis oor Christus . Ons praat reguit met almal oor Hom en leer hulle alles wat hulle van God en hulleself af moet weet . Ek wil hê dat elke mens die goddelike doel in sy lewe moet bereik . Dit is alleen moontlik deur 'n intieme verhouding met Christus .
51001029	Daarvoor gee ek alles . Ek werk hard en doelgerig daarvoor soos iemand wat in 'n resies alles uithaal . Die krag om dit te doen kom van Jesus af .
51002001	Ek wil hê julle moet weet hoe ek my vir julle inspan . Dit is of ek in 'n hewige geveg ter wille van julle en die Laodiseërs gewikkel is ; selfs ook vir hulle wat ek nog nie persoonlik ontmoet het nie .
51002002	So wil ek hulle bemoedig . Hulle moet besef dat ons deur die drade van liefde aan mekaar vasgeweef is . Hulle het die geheim van God , naamlik Jesus , leer ken . Dit het hulle ryk laat voel . Skatte word in 'n skatkis gebêre . Om
51002003	die goddelike dinge te ken en te verstaan hoe dit werk , is vir Christene soos sulke waardevolle skatte . Dit is in Jesus opgesluit en kan net by Hom gekry word .
51002004	Ek beklemtoon dit sodat niemand julle op 'n verkeerde spoor kan lei met redenasies wat slim mag klink , maar eintlik van leuens deurtrek is nie .
51002005	Ek is dalk wel nie persoonlik daar by julle nie , maar in my gees is ek tog saam met julle . Ek praat dus nie sommer as ek sê dat ek baie bly is oor die ordelike en stylvolle manier waarop julle dinge doen nie . Ek is net so bly daaroor dat julle nie 'n duim toegee nie , maar rotsvas bly staan wanneer dit kom by wat julle oor Jesus glo .
51002006	Julle het Jesus Christus as Here erken en aanvaar . Tree nou op soos mense wat Hom regtig as Here ken .
51002007	Julle verhouding met Hom moet so heg en intiem wees soos die band tussen 'n boom en die aarde waaruit dit groei . Soos 'n huis wat op 'n sterk fondament gebou word , moet julle julle lewe op Jesus bou . Staan onwrikbaar vas in dit wat julle glo , soos julle geleer is . Doen dit terwyl julle gedurig vir God dankie sê en Hom eer .
51002008	Wees baie versigtig dat niemand julle in die verkeerde rigting lei nie . Sulke mense gebruik allerhande teorieë en argumente wat slim klink , maar eintlik is dit net 'n leë klomp bedrog . Baie van hierdie idees het die mense sommer self uitgedink . Die een vertel dit vir die volgende een en later glo almal dit . Die res kom van die onsigbare magte af wat in die wêreld aan die werk is . Nie een van dié idees stem ooreen met wat Christus sou sê nie .
51002009	By en in Christus is God ten volle en altyd teenwoordig , ook toe Hy mens geword het .
51002010	Omdat julle in 'n hegte verhouding met Hom staan , kry julle weer by Hom alles wat julle op geestelike gebied nodig mag hê . Hy sorg dat julle niks kortkom nie . Hy is mos die Een wat mag uitoefen oor alle magte , ook oor die geestelike magte .
51002011	Maar wat kry julle alles by Hom ? Wat gee Hy aan julle sodat julle niks kortkom nie ?
51002012	Hy gee aan julle die besnydenis op grond van julle verhouding met Hom . Daar moet egter mooi verstaan word wat hier met besnydenis bedoel word . Iets word finaal en vir altyd van jou liggaam afgesny . Dit gaan hier egter nie om die gewone liggaamlike besnydenis wat deur mense gedoen word nie . Nee , hierdie besnydenis kan Christus alleen doen . Die besnydenis soos Christus dit doen , neem die sondige , menslike natuur van die gelowige finaal en vir ewig van hom af weg .
51002013	Toe julle gedoop is , het daar 'n geestelike begrafnis plaasgevind : geestelik is julle saam met Christus begrawe . Dit het nie vir julle die einde beteken nie , maar dit was eintlik vir julle 'n nuwe begin . God het Christus immers uit die dood en die graf laat opstaan . Saam met Christus is elkeen wat aan Hom behoort ook soos Christus opgewek , deurdat julle nie daaraan twyfel nie , maar vas glo dat God die krag het om dit te doen . Julle was mos eers geestelik dood . Almal kon dit sien uit alles wat julle verkeerd gedoen het . In daardie stadium het Christus nog nie van julle sondige natuur ontslae geraak nie . Julle was geestelik nog nie besny nie . Toe verander dinge ! Soos God Jesus lewendig gemaak het , het Hy julle saam met Hom lewe gegee . " Maar wat van alles wat ons verkeerd gedoen het ? " kan julle vra . Wel , genadiglik hou God niks meer teen ons nie .
51002014	Wat gebeur het , kan ook so gestel word : ons elkeen het 'n rekening van al ons sonde en 'n rekening moet 'n mens mos betaal . Wat met ons moes gebeur oor al die skuld is uiters slegte nuus vir ons . God het egter hierdie rekening met al ons skuld uit ons hande kom vat . Nou staan die skuld nie meer teenoor ons naam nie . Ons rekening hang nou aan die kruis . Jesus wat ook aan die kruis gesterf het , het daardie skuld vir ons betaal .
51002015	Dit kan ook nog op 'n ander manier gestel word : Jesus het die vyandige geestelike magte en kragte totaal verslaan . Hy het behoorlik bo-oor hulle geloop . Hierdie geestelike magte kan nou net magteloos in kettings voortstrompel terwyl Jesus as die groot Wenner vooruitstap . In hierdie optog word Jesus se oorwinning aan die kruis feestelik gevier . Dit is daar vir almal om te sien .
51002016	Julle moet julle ook nie steur aan mense wat met dik reëlboeke na julle toe kom en vir julle voorlees hoe godsdienstige mense eintlik moet leef nie . Hulle sal julle presies wil vertel wat julle mag eet of drink en wat nie ; om nie eens te praat van die berg voorskrifte vir die feeste wat julle deur die jaar moet vier nie . En dan is daar die sabbat ! Ai , hulle sal julle tot in die fynste besonderhede wil voorskryf hoe julle die sabbat moet vier .
51002017	Sê nou jou beste vriend kom na jou toe , wat sal jy omhels , sy skaduwee of vir hom ? Natuurlik vir hom . Dan sal julle verstaan wat ek bedoel as ek sê : die klomp feeste en kos wat vir hierdie mense so heilig is , is maar 'n skaduwee van die Een wat regtig heilig is . Omhels Christus daarom liewer ; Hy is immers die inhoud van julle godsdiens . Omdat Hy daar is , is julle godsdiens mos daar .
51002018	Julle sal ook mense teëkom wat kamma vreeslik nederig leef . Hulle sal julle probeer oortuig dat dit is hoe godsdiens moet wees . Hulle sal ook allerhande engele aanbid en gedurig spog met hulle geestelike ervarings of die gesigte wat hulle al gesien het . Dit laat hulle kamma so godsdienstig en so trots op hulleself voel . Ignoreer hulle . Moenie eens na 'n woord luister wat hulle sê nie . As hulle dink hulle weet wat godsdiens regtig is , slaan hulle die bal ver mis .
51002019	Hulle weet nie wat die regte godsdiens is nie , want hulle ken nie die Een om wie alle godsdiens draai nie . 'n Liggaam kan nie sonder 'n kop nie ; net so kan ware gelowiges nie sonder Christus nie . Christus is die kop van die liggaam , die kerk . Hy gee alles aan die kerk wat dit nodig het om te groei . God self sien ook om na hierdie liggaam om seker te maak dat dit groei soos dit moet .
51002020	Ek wil julle 'n vraag vra . Julle sê dat toe julle Christene geword het , al hierdie vals en leë godsdienstige reëls hulle betekenis vir julle verloor het . Soos dit vir Christus niks beteken nie , so beteken dit ook vir julle niks meer nie . Waarom wil julle dan kort-kort maar weer kerk hou asof daardie godsdienstige gebruike die eintlike godsdiens is ?
51002021	In die beeld van vroeër : Waarom wil julle aanhoudend die skaduwee in plaas van die persoon omhels ? Julle raak vreeslik ernstig daaroor dat 'n Christen nie sekere dinge mag eet of aan ander dinge mag vat nie .
51002022	Dit lyk amper of julle dink God self is in hierdie aardse dinge vasgevang . Intussen het bloot gewone mense al die reëls en idees uitgedink en dit " godsdiens " genoem . Daardie kos wat kamma so heilig of onheilig is dat julle dit nie eens mag eet nie , lê môre vrot op die ashoop .
51002023	'n Mens moet toegee , al hierdie godsdienstige dinge lyk op die oog af baie slim en indrukwekkend , al het mense dit uitgedink . Kyk net hoe nederig hou hulle hulle en hoe swaar kry hulle ter wille van dit waarin hulle glo . Tog maak dit nie van hulle beter mense nie . Hulle bly nog maar sondaars .
51003001	Onthou dit altyd : toe julle Christene geword het , het julle saam met Christus 'n nuwe lewe gekry . Tree asseblief nou op soos mense wat saam en vir die Here leef . Julle moet al meer so leef dat Jesus daarmee tevrede sal wees . Onthou , Hy is die Een met die mag . Hy sit op die oomblik op die ereplek langs God self in die hemel .
51003002	Moenie toelaat dat dinge wat nie vir Jesus belangrik is nie , vir julle te belangrik word nie . Ek praat van tydelike , aardse dinge waarmee julle julle partymaal so kan besig hou . Bestee liewer al julle tyd aan dinge wat vir Jesus belangrik is . Dink daaroor na , praat daaroor en doen dit !
51003003	Onthou , julle waardes het verander toe julle Christene geword het . Julle ou belangstellings en lewenstyl is dood en begrawe . Julle het 'n nuwe lewe gekry . Dit waarborg God vir julle .
51003004	Christus gee julle daardie nuwe lewe . Wanneer Christus eendag weer kom , sal julle almal by Hom kan gaan staan as mense wat Hy lewend gemaak het . Almal sal julle saam met Hom sien . Dan sal hulle ook sien hoe belangrik julle regtig vir God is .
51003005	Moenie toelaat dat dinge waarvan Jesus nie hou nie , enige rol in julle lewe begin speel nie . Raak daarvan ontslae sodra dit in jou lewe kop uitsteek . Ek praat van dinge soos ontoelaatbare seks of vuil gedagtes wat op vieslike optrede uitloop . Om sulke dinge net te loop en begeer is al verkeerd . En dan is daar mense wat nooit genoeg kan kry nie . Hoe meer hulle het , hoe meer wil hulle hê . Asof dit hulle god is , wy hulle al hulle tyd en energie daaraan om net al hoe meer in die hande te probeer kry .
51003006	Hierdie soort dinge maak dat God mense straf . Hulle steur hulle mos nie aan wat God wil hê nie .
51003007	Julle weet goed waarvan ek praat . Julle het self vroeër so geleef .
51003008	Maar daardie tyd is nou vir julle verby . Dit beteken natuurlik dat al die lelike dinge waarvan God nie hou nie , ook vir julle iets van die verlede moet wees . Sal ek vir julle 'n paar opnoem ? Dink maar aan 'n slegte humeur of om oor alles te wil baklei . Om 'n wrok te dra doen ook niemand goed nie . Moenie God in die skande steek deur die manier waarop jy praat nie . Moenie vloek nie ; nee , selfs al laat jou woorde mense net ongemaklik voel , moet jy dit nie eens gebruik nie . Praat die waarheid met mekaar .
51003009	Moenie lieg nie . Julle is eintlik soos iemand wat sy ou klere uitgetrek en nuwe klere aangetrek het . Die ou klere is julle slegte ou gewoontes en die verkeerde manier waarop julle geleef het . Daarvan moet julle ontslae raak soos van ou klere .
51003010	God het egter vir julle ook 'n nuwe stel klere gegee . Hierdie klere maak julle heeltemal nuut . Dit bring julle al hoe nader aan God . Julle leer Hom al hoe beter ken . Hoe beter julle Hom leer ken , hoe meer word julle soos Hy . So kom julle al hoe nader aan die doel waarvoor God julle gemaak het . God het ons gemaak om almal soos Christus te wees . Hy wil nie hê mense moet met mekaar vassit omdat hulle nie dieselfde lyk of nie dieselfde taal praat nie .
51003011	Dit maak nie vir Hom saak of iemand nog altyd 'n kerklidmaat was en of hy eers laat in sy lewe 'n Christen geword het nie . Hy vra nie of iemand kan lees of skryf of waar hy vandaan kom nie . Nog minder vra Hy hoe belangrik iemand in die gemeenskap is en of hy 'n goeie werk het of nie . Al wat God vra , is of Christus in iemand se lewe is . Want al wat regtig in die lewe tel , is net Christus .
51003012	God het julle gekies . Julle is sy spesiale mense in die wêreld . Hy is baie lief vir julle . Daarom moet julle die " klere " aantrek wat by julle pas . Jy moet baie vir ander mense omgee en gaaf met hulle wees . Wees op jou plek en moenie te veel van jouself dink nie . Moet ook nie ongeskik met mense wees nie , maar hanteer hulle mooi .
51003013	Gee mekaar 'n kans sonder om mekaar met kritiek uitmekaar te skeur . Kyk ook by mekaar se foute verby . Die Here het immers by al julle foute verbygekyk . Daarom word niks minder van julle verwag nie .
51003014	Tussen die klere wat God vir julle gegee het , is daar 'n kledingstuk wat alles perfek afrond . Jy moet dit altyd en oral dra . Hierdie kledingstuk is die liefde . As julle mekaar liefhet , leef julle presies soos God dit wil hê . Liefde hou julle naby mekaar soos julle veronderstel is om te wees .
51003015	Dit moet ook vir julle baie belangrik wees om die vrede wat Christus vir julle gegee het , tot elke prys te bewaar . As julle met mekaar begin vassit , maak juis dan die keuse vir die vrede van Christus . Om die vrede te bewaar is belangrik , want God verwag van julle om soos een liggaam saam te werk . Hy wil geen dwarstrekkery hê nie . En moenie vergeet om altyd vir God dankie te sê vir al hierdie dinge nie .
51003016	Jesus se boodskap moet in julle lewe wees wat 'n bouplan vir 'n bouer is . Dit moet die plan wees vir alles wat julle doen . Daarom moet julle nie tevrede wees voordat julle alles weet wat Jesus vir julle wil sê nie . Leer mekaar wat reg en verkeerd is . As iemand 'n fout maak , help hom reg . Gebruik ook psalms en ander liedere om dit te doen . Sing uit julle hart uit , want met hierdie geestelike liedere sê julle ook vir God dankie .
51003017	Laat ek saamvat : Jesus moet uit julle hele lewe straal . Of julle praat of iets anders doen , Jesus moet daarin gesien kan word . Julle lewe moet een groot dankie vir God wees . En dit kan alleen so wees as julle alles doen asof Jesus elke tree saam met julle gee .
51003018	Vroue , erken die gesag wat mans in die gesin dra . Die Here verwag dit .
51003019	Mans , wees lojaal en liefdevol teenoor vroue . Moenie geïrriteerd raak met hulle nie .
51003020	Kinders , luister na wat julle ouers sê . Daarvan hou die Here .
51003021	Pa ' s , moenie te veel druk op julle kinders sit nie . Netnou verloor hulle moed omdat hulle voel dat julle nooit tevrede is nie .
51003022	Nou kom ek by julle wat vir base werk . Doen wat julle aardse base van julle vra . Moenie skynheilig wees en net werk as hulle vir julle kyk nie . Wees eerlik en werk hard omdat die Here altyd vir julle kyk .
51003023	Julle wil tog die Here tevrede stel en nie mense nie . Laat mense dit ook sien aan die oorgawe waarmee julle julle werk doen .
51003024	Die Here sal vir julle gee wat julle verdien ; daarvan kan julle seker wees . Julle sal by Hom in sy nuwe wêreld gaan bly en daar alles geniet wat Hy vir julle sal gee . Want die eintlike Baas vir wie julle werk , is mos Christus . En hierdie Baas trek niemand voor nie .
51003025	As iemand dus nie doen wat God wil hê nie , sal hy maar die straf daarvoor moet dra .
51004001	Base , behandel julle werkers regverdig en eerlik . Julle besef natuurlik dat julle ook 'n Baas in die hemel het .
51004002	Bid gereeld en gedissiplineerd . Sê ook vir God dankie vir alles wat Hy vir julle doen .
51004003	Moet asseblief ook nie vergeet om vir ons te bid nie . Vra God om vir my deure oop te maak sodat ek vir die mense van Christus kan vertel .
51004004	Ek wil vir almal die geheim vertel dat Christus ook vir hulle bedoel is , al sit ek ook juis daarom vandag in die tronk . Vra God om my te help om die regte dinge op die regte tyd te sê wanneer ek vir mense van Jesus vertel .
51004005	As julle met mense te doen kry wat nie Christene is nie , moet julle julle veral goed gedra . Gebruik elke oomblik om 'n positiewe invloed op hulle uit te oefen .
51004006	Dit moet ook altyd vir mense lekker wees om met julle te gesels . Na elke gesprek moet hulle voel dat dit die moeite werd was . So 'n ingesteldheid sal julle help om te weet in watter rigting om gesprekke te stuur en wat om volgende te sê .
51004007	Ek stuur my goeie vriend Tigikus terug na julle toe . Hy sal vir julle alles van my kom vertel . Ek hou regtig baie van hom . Hy werk hard vir die Here . 'n Mens kan op hom staatmaak . Ek weet , want ek werk saam met hom .
51004008	Hy sal ook vir julle sê hoe dit hier gaan . Hy sal julle ook sommer moed kan inpraat .
51004009	Ek het Onesimus gevra om saam met Tigikus Kolosse toe te gaan . Hy is mos een van julle . Hy is net so betroubaar soos Tigikus en ons is ook baie erg oor hom . Hy is 'n lojale broer vir ons . Wat Tigikus vergeet om vir julle van ons te vertel , sal Onesimus sekerlik byvoeg .
51004010	Aristargos stuur vir julle groete . Hy is saam met my hier in die tronk . Markus , Barnabas se neef , stuur ook groete . Ontvang hom asseblief goed wanneer hy daar aankom .
51004011	Julle weet mos wat om te doen . Jesus , wie se ander naam Justus is , stuur ook groete . Hierdie mans is die enigste Jode wat enduit saam met my bly werk het om God Koning in mense se lewe te maak . Glo my , hulle het al baie vir my beteken .
51004012	En dan is daar natuurlik Epafras wat julle so goed ken . Hy het my gevra om julle spesiaal namens hom te groet . Hy gee al sy tyd en energie vir Christus Jesus . As ons maar hoor , bid hy baie ernstig vir julle , veral vir julle geestelike volwassenheid . Hy vra God om julle te help om nie 'n duim van die koers af te wyk nie . Hy bid dat julle lewe al hoe meer sal word soos God dit wil hê .
51004013	Ek kan julle verseker , hy bid ernstig vir julle in Kolosse , asook vir die gelowiges in Laodisea en Hiërapolis .
51004014	Geliefde dokter Lukas en Demas stuur ook groete .
51004015	Sê asseblief namens my groete vir die Christene in Laodisea . Moet ook nie vergeet van Nimfa en die gemeente wat in haar huis kerk hou nie .
51004016	Lees asseblief eers hierdie brief daar in julle gemeente . Stuur dit daarna na Laodisea toe vir hulle om te lees . Ek het ook 'n brief vir die gemeente in Laodisea gestuur en gevra dat hulle dit weer vir julle stuur .
51004017	En , o ja , sê asseblief vir Argippus dat hy moet volhou met die taak wat die Here vir hom gegee het . Hy moet sorg dat hy dit klaarmaak .
51004018	Met my eie handskrif wil ek , Paulus , julle graag groet . Moet my asseblief nie vergeet waar ek hier in die tronk sit nie . Dink aan my . Mag God vir julle baie goed wees , nog meer as wat julle verdien .
52001001	Van Paulus en Silvanus en Timoteus . Ons groet julle almal daar in die kerk in Tessalonika . Julle ken God as Vader en julle glo in die Here Jesus Christus . Mag julle elke dag God se goedheid beleef . En mag julle ook sy vrede in julle lewe ervaar .
52001002	Elke keer wanneer ek met God oor julle elkeen praat , is daar net een woord op my lippe : Dankie !
52001003	Ek vertel oor en oor vir God ons Vader hoe julle julle geloof uitleef in alles wat julle doen . Julle liefde vir ander mense vra baie groot opofferings van julle . En julle hou ook onverskrokke vas aan ons Here Jesus Christus se beloftes dat Hy terugkom .
52001004	My broers en susters , julle doen al dié wonderlike dinge omdat God julle baie liefhet . Hy het julle uitgekies om sy kinders te wees .
52001005	Die goeie nuus oor Christus wat ons daar by julle gepreek het , was nie maar net 'n klompie mooi woorde nie . Nee , die Heilige Gees het ons prediking kragtig in julle lewens gebruik . Hyself het julle oortuig om in Christus te glo . Julle onthou nog baie goed hoe ons daar by julle opgetree het . Julle weet mos dit het net oor julle redding gegaan , oor niks anders nie !
52001006	Julle het gou-gou ons voorbeeld begin volg . Daarom is julle nou , net soos ons , volgelinge van die Here . Ek weet dit was glad nie vir julle maklik om Christene te word nie . Onder baie moeilike omstandighede het julle begin glo . Tog het julle die goeie nuus met groot blydskap aanvaar . Dit is net die Heilige Gees wat sulke blydskap in 'n mens se lewe kan bring .
52001007	Julle is 'n voorbeeld vir al die ander Christene in die Romeinse provinsies Masedonië en Agaje ,
52001008	want van julle af is die woord van die Here oral in dié twee provinsies versprei . Ja , nie net daar nie , maar sommer op baie ander plekke het ander mense gehoor van julle geloof in God . Ek het nie genoeg woorde om vir julle te sê hoe bly ek hieroor is nie !
52001009	Oral waar ek kom , praat die mense oor hoe hartlik julle ons ontvang het . Hulle vertel vir ons dat julle al julle dooie afgode laat staan het om die lewende en enigste ware God te dien .
52001010	Die mense vertel ook dat julle baie uitsien na die dag dat Jesus uit die hemel na ons toe sal terugkeer . Jesus is God se eie Seun . God self het Hom uit die dood laat opstaan . Net Jesus kan ons red van die oordeel van God op die laaste dag .
52002001	My liewe broers en susters , julle weet self dat my besoek daar by julle goed afgeloop het . Baie mense het tot bekering gekom toe hulle die goeie nuus gehoor het .
52002002	Net voor ek en my helpers daar na julle toe gekom het , was ons eers in die stad Filippi . Ongelowige mense het ons daar verskriklik sleggesê en mishandel , maar dit het ons glad nie ondergekry nie . God het ons geloof sterk gemaak . Daarom was ons nie bang om na julle toe te gaan nie . Tog was dit nie so maklik om die goeie nuus in julle stad te preek nie . Die mense het ons baie swaar laat leef .
52002003	Ons het aanhou preek en vir die mense gesê om te glo . Ons het nie ons prediking skielik afgewater of verdraai om onsself te pas nie . Ons het nie geheime agendas nie .
52002004	Nee , God self het ons uitgesoek vir hierdie wonderlike roeping . Hy het die evangelie in ons hande toevertrou . Ons sê daarom net wat Hy vir ons sê . Ons probeer nie om in mense se goeie boekies te wees nie . Ons doen net wat God van ons verwag . Hy weet wat die diepste motiewe van ons hart is .
52002005	Ons sal nooit dinge sê om by mense gewild te probeer wees nie . Julle weet dit al teen dié tyd . Ons probeer ook nie op skelm maniere geld maak uit die evangelie nie . God is ons getuie . Hy ken ons harte .
52002006	Ook soek ons nie na die erkenning van mense nie , nie julle s'n nie en ook nie ander mense s'n nie .
52002007	Natuurlik kon ek my gesag daar by julle misbruik het as ek regtig wou . Ek is immers deur Christus self as sy apostel aangestel . Maar ek was glad nie kwaai met julle nie . Allesbehalwe . Ek het julle vertroetel en mooi versorg , net soos 'n liefdevolle mamma wat haar kindertjies borsvoed .
52002008	Ek gee ontsettend baie om vir julle almal . Daarom was dit vir my 'n groot voorreg om die goeie nuus wat direk van God af kom , met julle elkeen te deel . Weet julle , ek sou selfs my eie lewe vir julle opgeoffer het omdat ek julle met my hele hart liefhet .
52002009	Julle onthou seker nog hoe hard ek daar by julle geswoeg en gesweet het . Tussen al my preke deur het ek my eie inkomste verdien . Ek het dit gedoen omdat ek nie 'n finansiële las op julle skouers wou laai terwyl ek die goeie nuus oor God aan julle bekendmaak nie .
52002010	Julle weet dat nie ek of een van my helpers 'n voet verkeerd gesit het daar by julle nie . God weet dit ook . Ons het alles gedoen wat Hy van ons verwag .
52002011	Ons het nie een van julle sleg behandel nie . Soos 'n pa wat mooi met sy kinders praat en hulle aanmoedig om die regte dinge te doen , het ons mooi met julle almal gepraat . Ons het by julle gepleit om God te verheerlik deur alles wat julle doen en sê . Hy self het julle uitgesoek om deel te wees van sy hemelse koninkryk en om te deel in sy heerlikheid .
52002012	
52002013	Ek kan nie ophou om vir God dankie te sê oor julle nie . Toe julle begin glo het wat ons vir julle oor God vertel het , het julle nie slegs 'n paar menslike opinies oor God aanvaar nie . Nee , julle het die lewende God se woord aangeneem . En julle is reg , want dit is regtig die woord van God . Hy self werk nou in julle almal wat glo .
52002014	My broers en susters , julle weet teen hierdie tyd ook van die gemeentes van God daar in Judea . Net soos julle behoort hulle ook aan Jesus Christus . En , net soos hulle daar in Judea onder die Jode moes ly as gevolg van hulle geloof , ly julle nou ook onder julle eie volksgenote .
52002015	Daardie Jode wat die kerk nou so vervolg , het ons Here Jesus en God se boodskappers doodgemaak . Hulle tree teen God se wil op . Ja , hulle is niks minder nie as vyande van die mensdom .
52002016	Hulle het hulle bes gedoen om my te probeer keer om die goeie nuus aan mense uit ander volke te preek sodat hulle ook gered kon word . Daardeur het hulle hulle eie graf gegrawe . Hulle beker loop oor van sonde ! Daarom het God se oordeel hulle reeds begin tref .
52002017	My liewe broers en susters , ons was skaars weg daar by julle , toe begin ek al na julle verlang . Julle was die hele tyd in my gedagtes . Later het ek so baie aan julle gedink dat ek besluit het ek moet julle eenvoudig weer sien .
52002018	Ek het toe begin planne maak om weer in Tessalonika uit te kom . Weet julle , ek het hard probeer om na julle toe te kom , maar Satan het elke keer 'n stokkie voor my planne gesteek .
52002019	Ek is verskriklik trots op julle , want ek weet julle is op pad na God se nuwe wêreld . Op daardie dag wanneer ons Here Jesus terugkeer , sal my hart oorloop van blydskap as ons voor Hom staan . Julle sal die bewys wees dat ek my werk vir die Here goed gedoen het . Dan sal ek nie my kop in skaamte hoef te laat sak nie .
52002020	Ek sal trots vir Christus kan sê dat julle voluit vir Hom geleef het . Ek kan nie genoeg vir julle sê hoe bly ek oor julle almal is nie .
52003001	Maar wag , ek was nog besig om julle te vertel hoe ek probeer het om na julle toe te kom .
52003002	Toe ek in Atene gepreek het , het ek later so baie na julle verlang dat ek op die ou end besluit het om Timoteus na julle toe te stuur . Hy is 'n dierbare broer van ons almal . Hy staan saam met my in God se diens en help my om die goeie nuus oor Christus oral bekend te maak . Ek het Timoteus na julle toe gestuur om julle geloof sterk te maak en om julle aan te moedig om voluit op die Here se pad te bly stap .
52003003	Ek wil nie hê julle moet ophou glo nie , veral nie omdat julle nou begin ly vir julle geloof nie . Onthou , die Here het gesê dat ons vervolg sal word omdat ons glo .
52003004	Toe ek nog daar by julle was , het ek dikwels gesê dat ons almal moet ly . Dit het toe presies net so gebeur .
52003005	In elk geval , toe ek dit nie meer kon uithou van verlange na julle nie , het ek besluit om Timoteus na julle toe te stuur . Ek wou baie graag weet of julle nog glo . Ek was benoud dat die groot verleier julle dalk verlei het om terug te val in julle ou sondes . Dan was al ons harde werk daarmee heen .
52003006	Maar toe Timoteus daar van julle af terugkom , het hy goeie nuus vir my gehad . Hy het kom vertel dat julle vertroue in die Here sterk is en dat julle vir mekaar lief is . Boonop het julle die mooiste herinneringe aan my en verlang julle om my weer te sien ; net soos ek ook na julle almal verlang .
52003007	Tussen al die vervolging en swaarkry deur wat ek moet verduur , het die nuus dat julle steeds glo my sommer baie moed gegee .
52003008	Nou leef ek weer met 'n glimlag omdat julle steeds op die Here se pad stap .
52003009	Hoe kan ek ooit vir God genoeg dankie sê vir julle almal ? Julle verander my gebede in een groot fees ! Want ek hou net aan om dank aan ons wonderlike God te bring oor julle . My lewe loop oor van vreugde oor julle !
52003010	In dieselfde asem bid ek nog die hele tyd baie ernstig dat God dit vir my moontlik sal maak om weer daar by julle uit te kom . Ek wil julle baie graag weer sien . Ek moet julle geloof nog sterker maak sodat daar niks in julle geestelike toerusting sal ontbreek nie .
52003011	Ek vertrou op ons God en Vader en op ons Here Jesus om my op die regte tyd daar na julle toe te laat kom .
52003012	My gebed is dat die Here julle baie lief vir mekaar sal maak . En ook vir ander mense . Mag julle liefde net sterker en sterker word . Julle moet net so lief wees vir ander as wat ek nou vir julle is .
52003013	Ek bid dat julle lewe van binne af sal verander sodat julle die hele tyd net vir God sal leef . Dan sal daar nie 'n enkele krapmerk van die sonde in julle lewe te sien wees as julle op die laaste dag voor God ons Vader moet gaan staan nie . Op daardie dag wanneer ons Here Jesus en almal wat aan Hom behoort , terugkeer , sal julle spesiaal aan God toegewy wees . Dit is die waarheid !
52004001	My liewe broers en susters , ek het julle geleer presies hoe julle moet leef om God se hart bly te maak . En julle doen dit ook . Nou vra ek julle baie ernstig in die Naam van die Here Jesus , span julle selfs nog meer in om al hierdie dinge te doen .
52004002	Julle onthou wat ek alles vir julle geleer het . Dit kom direk van die Here Jesus af . Daarom moet julle dit asseblief ook doen .
52004003	God wil hê julle moet julle lewe voltyds aan Hom wy . Moenie deel hê aan enige seksuele sondes wat teen God se wil indruis nie .
52004004	Julle en julle huweliksmaats is eksklusief aan mekaar gegee . Behandel mekaar met groot respek .
52004005	Julle huwelik moet so kosbaar wees dat daar geen tyd of plek vir verkeerde seksuele begeertes in julle lewe is nie . Ongelowiges wat hulle nie aan God steur nie , vang al daardie vieslike dinge aan .
52004006	Ek waarsku julle , moenie julle aan verkeerde seksuele gedrag skuldig maak nie . Onder geen omstandighede mag julle 'n skelm verhouding met 'n ander gelowige se huweliksmaat hê nie . Onthou , die Here sien dit raak . Hy straf sulke sondes .
52004007	God gee glad nie aan ons die reg om seksueel losbandig te leef nie . Inteendeel , ons hele lewe moet wys dat ons nou aan Hom behoort .
52004008	Mense wat hulle nie steur aan wat ek sê nie , maak 'n bespotting van God wat sy Heilige Gees aan julle gegee het .
52004009	Ek het nie nodig om nog iets te sê oor hoe julle mekaar as gelowiges moet liefhê nie . God self het julle geleer hoe om mekaar lief te hê .
52004010	Ek weet julle is regtig lief vir al die gelowiges daar in die provinsie Masedonië . Maar , my liewe broers en susters , ek vra julle baie ernstig , gee asseblief nog meer vir ander gelowiges om .
52004011	Leef op so 'n manier dat ander mense vir julle respek sal hê . Leef rustig en sorg self vir julle gesin . Verdien julle geld deur self daarvoor te werk . Ek het hierdie dinge vir julle gesê toe ek by julle was .
52004012	As julle dit doen , sal ander mense wat nie aan die kerk behoort nie , ook respek vir julle hê . Boonop sal julle dan ook genoeg hê om van te leef sodat julle niemand in die oë hoef te kyk nie .
52004013	My broers en susters , ek wil nie hê julle moet vrae hê oor wat gaan gebeur met dié gelowiges wat reeds dood is op daardie dag wanneer Christus terugkom na die wêreld toe nie . Moenie so hartseer wees soos ongelowiges wat geen hoop het wanneer hulle geliefdes doodgaan nie .
52004014	Ons glo mos dat Jesus aan die kruis dood is en dat Hy daarna uit die dood opgestaan het . Net so sal God almal wat voor hulle dood in Jesus geglo het , saam met Hom bring wanneer Hy weer na ons toe kom .
52004015	Die Here het gesê dat ons wat nog lewe op daardie dag wanneer die Here terugkom , glad nie belangriker of beter daaraan toe sal wees as die gelowiges wat reeds dood is nie .
52004016	Wanneer God beveel dat die laaste dag aanbreek , sal die heel belangrikste engel in die hemel skielik kliphard uitroep . God se hemelse trompet sal ook begin blaas . Terwyl dit gebeur , sal die Here na die aarde toe kom . Al die Christene wat reeds dood is , sal lewendig word .
52004017	Dan sal ons wat nog lewe saam met hierdie gelowiges weggeneem word op die wolke . Ons almal sal die Here in die lug ontmoet . Daarna sal ons almal vir altyd by die Here bly .
52004018	Vertel hierdie goeie nuus vir ander gelowiges en moedig mekaar aan om dit te glo .
52005001	My broers en susters , dis nie vir my nodig om met julle te praat oor presies wanneer die Here gaan terugkeer , of wat alles sal gebeur as Hy terugkeer nie .
52005002	Julle weet teen hierdie tyd baie goed dat die dag waarop die Here terugkom net so onverwags sal plaasvind soos 'n dief wat in die middel van die nag by jou huis kom inbreek .
52005003	Baie mense sal nog sê : " Ag nee wat , alles is veilig , " dan val alles rondom hulle skielik inmekaar . Hierdie mense sal begin skree van die pyn , net soos 'n vrou wat op die punt staan om geboorte te gee . Maar dit sal niks help nie . Niemand sal op daardie dag wegkom nie .
52005004	Gelukkig is ek nie oor julle bekommerd nie , my broers en susters . Julle leef nie in die donker nie ; daarom sal die dag van die Here julle nie onkant betrap nie .
52005005	Julle sal gereed wees , want julle leef altyd in die Here se lig . Ons as gelowiges is immers dagmense , nie nagmense nie . Ons het niks om vir Hom weg te steek nie .
52005006	Ons mag nie aan die slaap wees soos daardie mense wat niks met die Here te doen wil hê nie . Nee , ons moet helder wakker wees . Ons moet reg leef .
52005007	Die sonde is soos 'n slaappil . Dit sus mense aan die slaap . Daarom strompel daardie spul wat hulle aan drank oorgee soos slaapwandelaars van die een dronkpartytjie na die ander .
52005008	Gelukkig het die Here ons uit ons slaap wakker gemaak . Ons is dagmense wat die Here se spesiale wapens moet aantrek . Geloof en liefde is die eerste spesiale wapen wat die Here vir ons gee om ons hart soos 'n pantser te beskerm . Ons moet al ons vertroue in God stel om ons te lei . Die tweede wapen wat die Here ons gee , is 'n vaste oortuiging hier binne-in ons dat ons onderweg is na die Here se wêreld . Dit pas soos 'n sterk helm op ons kop .
52005009	God het besluit dat ons nooit in der ewigheid aan sy straf onderwerp sal word nie , maar dat ons deur die Here Jesus Christus gered word .
52005010	Daarom het Hy in ons plek gesterf . Dit maak nie saak of ons nog lewe op die dag wanneer Hy terugkom en of ons al dood is nie ; ons plek daar by Christus is klaar bespreek . Ons gaan vir altyd saam met Hom leef .
52005011	Julle moet asseblief met mekaar gesels oor al die dinge wat ek nou vir julle gesê het . Praat mekaar moed in . Ek weet julle doen dit . Maar hou asseblief daarmee aan !
52005012	Broers en susters , ek wil julle mooi vra om groot respek vir al die leiers in die kerk te hê . Onthou , die Here het hulle aangestel om sy wil aan julle bekend te maak . As julle die spoor byster raak , moet hulle julle aanspreek , en as julle swaarkry , moet hulle julle vertroos .
52005013	Wees baie lief vir hulle en sien op na hulle . Moet asseblief nie onder mekaar stry en baklei nie .
52005014	Ek wil julle ook daaraan herinner dat julle 'n plig het teenoor ander Christene . Sê vir daardie mense wat moeilikheid in die kerk veroorsaak om dadelik daarmee op te hou . Praat Christene wie se geloof klein is moed in . Ondersteun die gelowiges wat nog nie mooi verstaan waaroor ons geloof gaan nie . Wees geduldig met almal met wie julle te doen kry .
52005015	Sê vir ander gelowiges om nie wraak te neem nie . As iemand iets leliks aan hulle gedoen het , mag hulle nie iets leliks terugdoen nie . Sorg eerder dat julle van vroeg tot laat goeie dinge aan mekaar en aan ander mense buite die kerk doen .
52005016	Wees altyd vol blydskap .
52005017	Praat met die Here elke keer as julle die kans het . Moet nooit moeg word om te bid nie . Hy hoor !
52005018	Wees heeltyd dankbaar teenoor God , wat ook al met julle gebeur . Dan stap julle op die pad wat God vir julle beplan het toe julle in Christus Jesus begin glo het .
52005019	Moenie julle doof hou wanneer die Gees met julle praat nie . Luister fyn na sy stem .
52005020	Moenie die profetiese boodskappe van ander oorhaastig van die tafel vee nie . Luister na alles wat hulle sê ,
52005021	maar wees versigtig . Stel vas of dit regtig van die Here af kom . Bêre al daardie boodskappe wat wel van God af kom in julle hart , en gaan doen dit ,
52005022	maar bly weg van boodskappe wat julle op die verkeerde pad kan lei .
52005023	Ek bid dat God , wat vrede tussen ons en Hom gemaak het , julle lewe geheel en al vir Hom opsy sal sit . Mag Hy julle met alles binne-in julle oppas tot op daardie dag dat ons Here Jesus Christus weer kom . Mag Hy julle op 'n dag silwerskoon voor Christus laat staan , sonder 'n spikkeltjie sonde in julle lewe .
52005024	Ek weet God sal my gebed verhoor , want Hy hou sy woord . Toe Hy julle sy kinders gemaak het , het Hy belowe dat Hy die hele tyd by julle sal wees tot op die heel laaste dag .
52005025	My liewe broers en susters , sal julle asseblief ook vir my en my helpers bid ?
52005026	Julle moet mekaar vriendelik ontvang . Soen mekaar met 'n heilige soen as julle saamkom soos wat dit by Christene pas .
52005027	En ek versoek julle baie ernstig in die Naam van die Here dat hierdie brief by julle byeenkomste aan al die gelowiges voorgelees word .
52005028	Die oorvloedige goedheid van ons Here Jesus Christus is by julle , nou en vir altyd .
53001001	Van Paulus en Silvanus en Timoteus . Aan die kerk in Tessalonika : julle is die eiendom van God ons Vader en die Here Jesus Christus .
53001002	God ons Vader en die Here Jesus Christus se oorvloedige goedheid en vrede is met julle .
53001003	My broers en susters , ons dank God altyd vir julle . Hoe anders ? Want die wonderlikste dinge is daar by julle aan die gebeur : julle vertroue in die Here word by die dag sterker . En julle almal se liefde vir mekaar word net al hoe groter .
53001004	Wanneer ons by die ander gemeentes van God kom , spog ons graag met julle . Ons vertel vir hulle hoe julle vas bly staan en bly glo ten spyte van al die vervolging en swaarkry wat julle moet verduur .
53001005	Moenie mismoedig word nie . Sien al hierdie dinge eerder as 'n bewys dat julle op die regte pad is . Julle hoef glad nie meer te twyfel dat God julle gekies het om deel te hê aan sy nuwe wêreld nie , want julle glo so vas in Hom dat julle bereid is om ter wille van Hom te ly .
53001006	God tree altyd reg op . Daarom sal Hy met al daardie mense afreken wat julle nou so swaar laat kry . Laat dit aan Hom oor .
53001007	God sal julle swaarkry laat ophou op daardie dag wanneer die Here Jesus saam met al sy sterk engele terugkom .
53001008	Hulle koms sal soos 'n reusevuur wees wat in die hemel verskyn . Dan sal Hy almal straf wat nie in God glo nie . Almal wat geweier het om die goeie nuus oor ons Here Jesus te glo sal op daardie dag in groot moeilikheid wees .
53001009	Pyn en lyding sal dan hulle voorland wees , vir altyd ! Die Here sal niks verder met hulle te doen wil hê nie . Hulle het hulle kans gehad . Hulle sal nooit weer die Here se goedheid en sy groot krag beleef nie .
53001010	Op daardie dag wanneer Christus terugkom , gaan al hierdie dinge waaroor ek nou met julle praat voor julle eie oë gebeur . Almal wat aan Hom behoort , sal dan in bewondering voor Hom kom staan . Julleself sal ook daar wees vir die fees , want julle het ons prediking met julle hele lewe geglo .
53001011	Ek bid dag en nag vir julle . Ek bid dat God julle in staat sal stel om die soort lewe te leef wat Hy vir julle in gedagte het . Ek bid dat Hy deur sy krag in julle sal werk sodat dit vir julle al hoe lekkerder word om daardie dinge te doen wat sy hart blymaak . Mag Hy heeltemal tevrede wees met die manier waarop julle elke dag julle geloof uitleef .
53001012	Dan sal julle ons Here Jesus se heerlikheid uitdra soos nog nooit tevore nie . Ander mense sal sien hoe groot en belangrik Hy regtig is . Op julle beurt sal julle met eer beklee word deur die Here . Dit is presies hoe die goedheid van ons wonderlike God en die Here Jesus Christus in julle lewens werk .
53002001	My liewe broers en susters , ek wil nou ernstig met julle praat oor daardie dag wanneer ons Here Jesus Christus weer terugkom . Van daardie dag af sal ons vir altyd saam met Hom in sy nuwe wêreld gaan bly .
53002002	Ek wil julle baie mooi vra om al julle vrese en twyfel oor die wederkoms te laat staan . Party van julle het al skoon moed verloor . Ander weer is doodbang . Dit is omdat julle alles vir soetkoek opeet wat mense vir julle oor die wederkoms vertel , veral hulle woorde dat hierdie groot dag op hande is . Sekere profete en predikers het julle skoon op hol . En asof dit nie erg genoeg is nie , is julle verder deurmekaar gemaak deur 'n vals brief wat in my naam daar by julle aangekom het .
53002003	Moenie dat mense julle so maklik mislei nie . Daar moet eers 'n paar dinge gebeur voordat die dag van die Here aanbreek . Eers gaan baie mense vir oulaas die Here verwerp . In daardie tyd sal 'n baie slegte figuur ook sy opwagting maak . Sy lot is egter klaar verseël . Hy is reguit op pad na die verderf toe .
53002004	Hy sal dink hy is baie beter as God . Daarom sal hy weier om voor Hom te buig . Maar dis nie al nie . Hierdie goddelose figuur sal voorgee dat hy self God is . Hy sal daar in die tempel waar die mense bymekaarkom om God te aanbid , gaan sit en sê : " Ek is God ! "
53002005	Het julle dan al hierdie dinge vergeet ? Ek het dit so mooi vir julle verduidelik toe ek daar by julle was .
53002006	Hierdie goddelose mens is nog nie op die toneel nie . Hy word nog teruggehou . Ek het 'n hele paar keer vir julle vertel wie dit is wat hom keer om nou al sy verskyning te maak , want die tyd is nog nie reg vir sy koms nie . Maar moenie dink alles is rustig en veilig nie .
53002007	Agter die skerms is die bose magte hard aan die werk . Hulle wag net vir die oomblik wanneer die een wat die goddelose figuur terughou , self van die toneel verdwyn .
53002008	Dan sal daardie goddelose mens sy opwagting maak . Natuurlik sal die Here Jesus persoonlik met hom afreken . Wanneer Hy terugkom na die wêreld toe , sal Hy hierdie goddelose figuur met een asemteug wegblaas . Sy glans en glorie is genoeg om hierdie wettelose mens in 'n oogwink te vernietig .
53002009	Tot by die wederkoms sal hierdie goddelose figuur met al sy bose planne besig wees . Sy krag kom direk van Satan af . Daarom sal hy in staat wees om groot wonders en vals tekens te doen .
53002010	Hierdie goddelose figuur sal dit gebruik om mense te mislei . Hy sal almal wat hulle rug vir God gedraai het , aanspoor om die vieslikste sondes te doen . Dit gebeur omdat hulle die kans van 'n leeftyd deur hulle vingers laat glip het om in Christus te glo en sy verlossing te ervaar .
53002011	God sal hulle toelaat om agter hierdie dwalings aan te hardloop sodat hulle al hierdie leuens uit die hel glo .
53002012	Die uiteinde van almal wat weier om in die waarheid te glo en wat gekies het om hulle aan al wat sonde is oor te gee , is God se verskriklike straf .
53002013	My liewe broers en susters , ek sê altyd vir God oor en oor dankie vir julle . Die Here het julle baie lief . En dis nie net lippetaal nie : God het julle al spesiaal uitgesoek om in Hom te glo . Julle is van die heel eerste mense wat tot geloof in Christus gekom het . Julle geloof is die gevolg van die Gees se werk in julle lewens . Hy het julle opsy gesit vir Homself . Daarom glo julle die waarheid .
53002014	Dit is regtig net aan die Gees te danke dat julle nou glo . Toe ons die goeie nuus aan julle bekend gemaak het , het julle sy roepstem gehoor . Daarom sal julle ook deelhê aan ons Here Jesus Christus se heerlikheid . Julle sal eendag by Hom in al sy hemelse glans en glorie gaan bly .
53002015	Liewe broers en susters , staan sterk ! Hou vas aan alles wat ek julle geleer het toe ek daar by julle was en aan dit wat ek in my briewe skryf .
53002016	God ons Vader het ons almal baie lief , ons Here Jesus Christus ook . God se goedheid oorweldig ons keer op keer . Hy droog ons trane keer op keer af en Hy gee aan ons 'n vaste hoop vir die nuwe lewe wat voorlê .
53002017	Mag Hy julle harte rustig maak en julle geloof sterk maak . En mag Hy julle help om die hele tyd net die regte dinge te sê en te doen .
53003001	Broers en susters , bid asseblief vir ons ! Vra dat die Here se krag ons sal dra wanneer ons die goeie nuus bekend moet maak . Dan sal die evangelie soos 'n veldbrand deur die wêreld versprei . Bid asseblief dat God oral geëer sal word waar ons preek , presies soos wat daar by julle gebeur het .
53003002	Bid ook dat al hierdie goddelose en slegte mense wat dit vir ons so moeilik maak , daarmee sal ophou . Bid dat hulle planne sal misluk , want hulle glo nie in die Here nie .
53003003	Die Here is altyd getrou . Hy sal julle geloof sterk maak . Hy sal julle ook teen die Bose se aanvalle beskerm .
53003004	Omdat julle in die Here bly , weet ek julle doen alles wat ek vir julle in my briewe voorskryf . En ek weet julle sal ook aanhou om dit te doen .
53003005	Mag die Here julle gedagtes aanraak sodat julle heeltyd sal fokus op God se groot liefde . En mag julle ook verstaan wat Christus alles vir ons opgeoffer het sodat julle ook enduit agter Hom sal aanstap .
53003006	Broers en susters , in die Naam van ons Here Jesus Christus sê ek reguit vir julle om weg te bly van daardie mense in die kerk wat in sonde lewe en hulle nie steur aan dit wat julle by my geleer het nie .
53003007	Julle onthou hoe ons opgetree het toe ons by julle was . Ons het vir julle die regte voorbeeld gestel wat julle kan navolg . Ons het nie op julle nek gelê en verwag dat julle die hele tyd vir ons kos en geld moes gee nie .
53003008	Nee , ons het dag en nag met ons eie hande gewerk sodat ons nie 'n las vir julle sou wees nie .
53003009	Natuurlik sou ons van julle kon verwag om vir ons te sorg . Maar ons het nie op ons regte aangedring nie . Nee , ons het besluit om julle te kom dien . Op hierdie manier het ons vir julle 'n voorbeeld gestel .
53003010	Mag ek julle ook herinner aan 'n belangrike ding wat ek vir julle gesê het toe ek by julle was : " As iemand te lui is om te werk , moet ander gelowiges nie vir hom sorg nie . "
53003011	Ek sê hierdie dinge omdat ek gehoor het dat 'n paar gelowiges daar by julle die spoor heeltemal byster geraak het . Hulle is te sleg om te werk , en nou verwag hulle van die ander om vir hulle kos aan te dra . Boonop steek hulle hul neuse in ander se sake .
53003012	Ek sê reguit vir al daardie mense , nee , ek beveel hulle in die Naam van die Here Jesus Christus : begin dadelik weer werk . Hulle moet van nou af self vir hulle gesinne sorg .
53003013	Broers en susters , julle moet asseblief aanhou om goed te doen aan ander mense . Julle mag nooit moeg word daarvoor nie .
53003014	Ek wil julle nog 'n keer waarsku : as mense in die kerk hulle nie steur aan dit wat ek in hierdie brief skryf nie , moet julle lig loop vir hulle . Bly weg van hulle af . Dan maak dit hulle skaam .
53003015	Maar moenie sulke mense heeltemal verwerp en soos vyande behandel nie . Julle moet julle juis oor hulle ontferm . Hulle is steeds deel van God se familie . Praat daarom mooi met hulle .
53003016	Die Here het vrede tussen Hom en ons gebring . Mag Hy nou ook aan julle sy wonderlike vrede gee . Mag julle dit op verrassende nuwe maniere in jul eie lewe beleef . Dink daaraan , die Here is altyd by julle almal .
53003017	Ek self , Paulus , sluit hierdie brief in my eie handskrif af — soos ek in al my briewe maak . Ek , Paulus , stuur hier groete aan julle in my eie hand . Dit is die bewys dat dié brief regtig van my af kom . Tot hier toe het my sekretaris neergeskryf wat ek vir julle wou sê . Maar nou skryf ek self die slotwoorde .
53003018	Die goedheid van ons Here Jesus Christus bly by julle almal .
54001001	Ek , Paulus , is die skrywer van hierdie brief . Jesus Christus het my spesiaal gestuur om vir almal die goeie nuus te vertel . God , wat ons red , en Christus Jesus wou dit so gehad het . Ons vertrou mos vir Jesus om al God se beloftes vir ons waar te maak .
54001002	Hierdie brief is vir jou , Timoteus . Jy is my ware geestelike seun , want jy glo ook in Jesus Christus . Mag God ons Vader , en Christus Jesus ons Here , baie goed vir jou wees , meer as wat jy verdien . Mag jy hulle warm hart van liefde elke dag ervaar en mag dit vir jou daardie wonderlike vrede gee wat 'n mens net by God en Christus kan kry .
54001003	Jy onthou mos nog wat ek jou gevra het net voor ek weg is Noord-Griekeland toe . Ek het gevra dat jy in Efese moes bly . Moenie daar weggaan nie , want jy moet sorg dat daardie vals predikers end kry met al die verkeerde dinge wat hulle van God vertel .
54001004	Hulle hou hulle besig met 'n klomp stories wat hulle uit die duim suig en probeer allerhande spesiale dinge uit geslagsregisters aflei . Hulle wil net 'n stryery aan die gang sit in plaas daarvan om hulle met die werk van God besig te hou . 'n Gelowige sal mos eerder God se werk wil doen .
54001005	Doen dit asseblief , want dit lei tot liefde . Dit gebeur as 'n mens nie iets vir God probeer wegsteek nie en daar nie kwade bedoelings in jou is nie . Jy moet ook regtig op God vertrou en nie net maak of jy op Hom vertrou nie .
54001006	Party mense vertrou nie meer op God nie , maar hou hulle eerder besig met 'n klomp gepraat wat eintlik g 'n sin maak nie .
54001007	Hulle wil so graag hê mense moet sê dat hulle kenners van die godsdienstige sake en wet is . Maar ongelukkig weet hulle glad nie waarvan hulle praat nie . Hulle praat asof hulle so baie weet , maar eintlik weet hulle niks .
54001008	God se wet is goed , dit weet ons . 'n Mens moet dit net reg gebruik .
54001009	Die wet is eintlik nie bedoel vir mense wat leef soos God dit van hulle verwag nie . Dit is vir die ander mense bedoel . Ek praat van mense wat niks omgee vir God se wet of enige reëls nie ; hulle steur hulle nie aan God nie en lê in die sonde rond ; hulle maak die dinge van God belaglik ; hulle het so min respek vir hulle ouers dat hulle niks daarvan dink om hulle dood te maak nie , wat nog te sê van ander mense .
54001010	Die wet is daar vir mense wat hulle nie aan die reëls van die huwelik steur nie en allerhande perverse seksuele dinge doen . Dit geld ook vir mense wat nie respek vir ander mense het nie en hulle ontvoer of verkoop vir geld . Die wet is ook bedoel vir leuenaars wie se woord nie hulle eer is nie of vir mense wat nie meer doen wat hulle as Christene geleer is om te doen nie .
54001011	Wat het hulle geleer ? Hulle het die wonderlike boodskap geleer wat ek vir ander moes vertel . Dit gaan oor hoe groot en goed God is .
54001012	Ek is Christus Jesus baie dankbaar dat Hy my vertrou en my gevra het om hierdie werk vir Hom te doen . Hy gee my ook die krag om dit te kan doen .
54001013	Hy het my die werk gegee om te doen al het ek vroeër lelike dinge oor Hom gesê , sy volgelinge in die moeilikheid probeer bring en hulle selfs met geweld seergemaak . Maar God het my jammer gekry omdat ek nie geweet het wat ek doen nie , want ek het nog nie in God geglo nie .
54001014	Die Here het my toe eenvoudig oorweldig met sy goedheid . By Hom het ek geleer om op Hom te vertrou en om ander lief te hê soos Hy my liefhet .
54001015	Luister hierna , want niemand kan hieroor stry nie : Jesus Christus het na die wêreld toe gekom om mense wat verkeerd lewe , te help om weer God se vriende te word ; ek weet , want as dit by 'n slegte lewe kom , het ek voor in die ry gestaan .
54001016	Juis daarom was Jesus so goed vir my . Slegter as wat ek was , kan niemand wees nie , maar so het Jesus duidelik gewys dat Hy nie moed verloor met selfs die slegstes onder ons nie . Ons moet dit onthou as voorbeeld vir almal wat Jesus nog gaan teëkom en wat dan vir ewig saam met God gaan lewe omdat hulle op Jesus vertrou .
54001017	Laat ons nooit ophou om die enigste God groot te maak en vir almal te vertel hoe wonderlik Hy is nie . Hy is ons Heerser vir altyd ; niemand kan Hom sien nie en Hy gaan ook nie dood nie . So is dit en so sal dit bly .
54001018	Timoteus , my seun , laat ek vir jou verduidelik wat ek wil hê jy moet doen . God het mos 'n profesie gegee oor wat jy aan party mense in die gemeente gaan doen . Hulle het dit vir die gemeente vertel . As jy dit doen , sal jy 'n wenner wees .
54001019	Moenie iets doen waaroor jy sleg sal voel nie en vertrou Jesus Christus . Party mense wou niks weet van hierdie dinge nie en verkeerde dinge het hulle later nie meer gepla nie . Daarom is daar ook niks van hulle Christenskap oor nie en hulle vertrou ook nie meer op Jesus nie .
54001020	Dis die pad wat mense soos Himeneus en Aleksander geloop het . Daarom het ek hulle verbied om in die gemeente te kom . Hulle moet uitvind hoe dit is om sonder die Here klaar te kom sodat hulle kan leer om nie lelike dinge oor God te sê nie .
54002001	Die eerste ding wat ek vra , is dat julle vir almal moet bid . Vra dat God almal moet help met wat hulle nodig het en sê vir God dankie daarvoor .
54002002	Dit maak nie saak of dit die belangrikste persoon in die regering is en of dit sommer 'n gewone polisieman is nie , bid vir elkeen wat moet sorg dat alles goed gaan in die gemeenskap . Julle sal die vrugte daarvan pluk , want julle sal dan in rus en vrede julle gang kan gaan en kan leef soos God wil hê julle moet leef .
54002003	So hoort dit en so hou God , wat ons gered het , daarvan .
54002004	God wil hê alle mense moet na Hom toe kom en by Hom leer wat waar is .
54002005	Daar is mos net een God en daar is net een Mens wat ons kan help om by God uit te kom , en dit is Christus Jesus .
54002006	Hy het die prys betaal wat nodig was sodat ons saak met God weer reg kon wees ; ja , Hy het Homself daarvoor gegee . Op die regte tyd het Hy gewys dat God mense graag by Hom wil hê .
54002007	Juis daarom het God my aangestel om vir al die mense wat nog nie van Hom gehoor het nie , die waarheid te gaan vertel oor sy Seun Jesus sodat hulle ook in Hom kan glo . Julle kan dit gerus maar glo , want ek sal nie vir julle lieg nie .
54002008	As julle saambid , wil ek hê dat julle met oorgawe moet bid . Verwag ook dat die Here julle gebede sal beantwoord , mits julle nie kwaad is vir mekaar of oor alles stry en baklei nie .
54002009	Vroue moet ook ordentlik aantrek sodat hulle nie die verkeerde boodskap vir ander mans gee en so hulle eie man in die verleentheid bring nie . Hulle moet so aantrek dat God en hulle man tevrede sal wees .
54002010	Vroue wat geen geheim daarvan maak dat hulle die Here dien nie , moet hulle lewe eerder versier met al die goeie dinge wat hulle vir ander mense doen . Dit maak hulle baie mooier as wat duur klere of mooi juwele dit ooit kan doen .
54002011	'n Vrou moet ook nie voor op die wa wees en iets anders wil wees as wat sy is nie . Sy moet in stilte gewillig wees om te leer .
54002012	Ek wil nie hê dat vroue die mans se werk moet doen terwyl hulle besig is om die gemeente te leer nie . Hulle moenie probeer baasspeel oor die mans nie , maar eerder stil sit en luister .
54002013	God het Adam eerste gemaak en daarna vir Eva .
54002014	Satan het ook nie vir Adam in die strik ingelok nie , maar vir Eva . Hy het haar uitgevang en sy het toe iets gedoen waarvan God niks gehou het nie .
54002015	Gelukkig vir haar vergoed sy weer daarvoor deur kinders te hê , mits sy natuurlik op God bly vertrou . Sy moet God ook liefhê en net vir Hom lewe .
54003001	Wat ek nou sê , staan soos 'n paal bo water : as iemand baie graag 'n leier in die gemeente wil wees , wil hy 'n belangrike en goeie werk in die gemeente doen . Daarom kan nie enigiemand 'n leier wees nie .
54003002	Daar moet niks slegs oor so 'n persoon gesê kan word nie . Hy moet getrou wees aan sy vrou en nie uitspattig lewe nie . Hy moet nie ongeërg wees en niks omgee vir wat hy doen nie . Hy moet ordentlik lewe en ander Christene help waar hy kan , selfs al vra hulle hom vir blyplek . Verder moet hy 'n goeie onderwyser wees , want hy sal ander van God moet leer .
54003003	Hy moet ook nie 'n drinker of 'n bakleier wees nie . In plaas daarvan dat hy die hele tyd skoorsoek , moet hy eerder vriendelik wees . Geld moet ook nie sy baas wees nie .
54003004	Hy moet ook mooi na sy gesin kyk en sorg dat sy kinders respek vir hom het en na hom luister .
54003005	( As iemand nie eens sy eie gesin goed kan hanteer nie , hoe op aarde sal hy dan na die gemeente kan kyk ? )
54003006	Dit moet ook liefs iemand wees wat darem al 'n rukkie 'n Christen is . Die gevaar is dat iemand wat onlangs 'n Christen geword het , dalk te veel van homself sal begin dink as hy so gou 'n leier word . Dit sal sy verhouding met die Here natuurlik baie sleg doen . Die duiwel het ook mos te veel van homself begin dink .
54003007	Nie-Christene moet niks slegs kan sê van die leier van die gemeente nie , want anders sal die duiwel alles in die wiele ry wat die leier doen .
54003008	Net so moet diakens mense wees wat by ander respek afdwing en op wie 'n mens kan peil trek . Hulle moet nie aan alkohol verslaaf wees of in besigheid oneerlike wins probeer maak nie . Verder moet die diep waarhede van God waarin hulle glo , hulle hele lewe vol maak .
54003009	Hulle moet opreg wees en niks moet hulle gewete pla nie .
54003010	Voordat hulle diakens word , moet die gemeente eers seker maak of hulle dit kan word . Die gemeente moet moeite doen om te kyk of daar nie slegte gerugte die rondte doen oor die moontlike diakens nie . As daar nie klagtes is nie , kan die persone as diakens aangestel word .
54003011	Vroue wat in die gemeente help , moet ook respek afdwing by ander . Hulle moenie skinder en uitspattig lewe nie . 'n Mens moet ook op hulle kan peil trek .
54003012	'n Diaken moet getrou bly aan sy vrou en moet 'n goeie man vir sy vrou en pa vir sy kinders wees .
54003013	As hy sy werk in die gemeente goed doen , sal die mense hom respekteer . Hy sal sonder om bang of onseker te wees sy werk doen omdat hy in Christus Jesus glo .
54003014	Ek hoop om gou weer na julle toe te kom .
54003015	Ek skryf hierdie dinge vir jou sodat as ek miskien nie so gou kan kom nie , jy sal weet hoe mense hulle in God se huisgesin moet gedra . Die gemeente van die lewende God is hierdie huisgesin . Die gemeente het nie alleen die waarheid nie , maar moet ook sorg dat die waarheid nie verdraai word nie .
54003016	Oor een ding hoef 'n mens nie te twyfel nie , naamlik dat ons godsdiens nie iets is wat ons kon uitgedink het nie . Dit was God se geheim en gaan oor Jesus : " Jesus het mens geword en die Gees het dubbel en dwars beklemtoon dat Jesus aan die regte kant staan . Die hemelse wesens het Hom gesien , sy boodskappers het al die nasies van Hom vertel en deur die hele wêreld het mense in Hom begin glo . Hy is na God toe in die hemel waar almal kan sien hoe belangrik Hy is . "
54004001	Die Heilige Gees het baie duidelik gesê dat in die tyd voor die Here weer kom party mense niks meer met geloof te doen sal wil hê nie . Hulle sal eerder agter geeste aanhardloop wat hulle op verkeerde paaie lei en sal gretig luister na wat demone vir hulle vertel . Dit sal gebeur wanneer hulle hulle ore uitleen aan mense wat kamma goed is , maar eintlik almal kul en vir almal lieg .
54004002	Hierdie mense sal nie eens omgee om hulle op allerhande verkeerde paaie te lei nie , want hulle het geen gewete meer oor nie . Hulle sal nie eens sleg voel oor al die godsdienstige onsin wat hulle verkoop nie .
54004003	Dink net , hulle sê mense mag nie trou nie en vertel vir hulle dat hulle sekere kos nie mag eet nie . Wat hulle vergeet , is dat God alles gemaak het , ook die kos .
54004004	Ons wat op God vertrou en weet wat waar is en wat nie , eet daardie selfde kos sonder enige probleme , want God het dit mos gemaak . Om die waarheid te sê , ons sê ook nog vir Hom dankie daarvoor . En dit is reg so , want alles wat God gemaak het , is goed . 'n Mens hoef nie jou neus op te trek vir enigiets as jy vir God daarvoor dankie sê nie . God self het vir ons gesê dat alles wat gemaak is Syne is .
54004005	Deur gebed sê ons vir Hom dat ons Hom erken as die Een wat alles gemaak het .
54004006	Jy sal doen wat Christus Jesus van jou as sy werker vra as jy die mense van hierdie gevare vertel . Die boodskap waarin jy glo , moet jou sterk maak . Jy het mos die Christelike leer aanvaar .
54004007	Juis daarom moet jy jou nie steur aan al die stories wat mense uitdink en wat eintlik niks met God te doen het nie . Sorg jy liewer dat jy God reg dien .
54004008	Jy moet oefen om dit te doen soos 'n atleet oefen om fiks te bly . 'n Atleet wat oefen om fiks te bly doen goed , maar dit help nie vir alles nie . Om egter geestelik te oefen om fiks te bly deur God te dien , is regtig die moeite werd . Dit help 'n mens op alle maniere , vir die lewe hier op aarde én die lewe wat vir ons wag in die toekoms .
54004009	Hierna kan julle maar luister , want dit is die absolute waarheid .
54004010	Hiervoor probeer ons ons uiterste bes en ons werk hard daarvoor . Ons weet mos dat die lewende God alles wat Hy beloof het , sal doen . Hy is die Een wat almal red , veral dié wat op Christus vertrou .
54004011	Jy moet vir mense hierdie dinge leer en vir hulle sê om dit te doen .
54004012	Moenie dat mense op jou neersien omdat jy so jonk is nie . Neem liewer die leiding onder hulle en wys vir hulle hoe 'n Christen moet praat en wat 'n Christen moet doen . Ja , wys vir hulle hoe 'n Christen moet liefhê en op God en Christus moet vertrou , en hoe skoon 'n Christen se lewe moet wees .
54004013	Hou aan om vir mense uit die Skrif voor te lees en praat met hulle daaroor sodat hulle ook meer van God se boodskap kan verstaan .
54004014	Moenie ophou of vergeet om die gawe te gebruik wat God jou so onverdiend gegee het nie . Dit is die gawe wat God jou gegee het toe die leiers in die gemeente hulle hande op jou gesit het omdat God mense gelei het om sulke mooi dinge oor jou te voorspel .
54004015	Probeer jou bes en doen jou deel so goed jy kan sodat almal kan sien hoe jy as Christen ryper word .
54004016	Maak doodseker dat jy reg lewe en ander so leer . Moenie 'n duim van hierdie pad afwyk nie . As jy op hierdie pad bly , sal nie net jy by God uitkom nie , maar ook almal wat luister na wat jy vir hulle sê .
54005001	Moenie te kwaai met 'n ouer man praat nie . Praat liewer mooi met hom asof hy jou eie pa is . Jonger mans moet jy behandel asof hulle jou broers is ,
54005002	ouer vroue asof hulle jou ma is en jonger vroue asof hulle jou susters is . Jy moet hulle altyd so behandel dat hulle jou sal respekteer .
54005003	Kyk mooi na die weduwees wat werklik niemand het om vir hulle te sorg nie .
54005004	Maar as 'n weduwee kinders of kleinkinders het , moet jy hulle leer dat godsdiens in jou eie huis begin . Om vir jou eie familie te sorg en op dié manier dankie te sê vir wat jou pa en ma of ouma en oupa alles vir jou gedoen het , is godsdiens in aksie . Daarvan hou God baie .
54005005	'n Weduwee wat nie iemand het om haar te help nie , het net vir God oor om te vra . Sy vertrou God heeltemal en vra dag en nag dat Hy haar asseblief moet help .
54005006	Daar is egter ook weduwees wat deur allerhande plesiere van die lewe aan die lewe probeer bly , maar so 'n vrou is geestelik morsdood , al lewe haar liggaam nog .
54005007	Sê dit vir die families sodat hulle nie onnodig die verkeerde dinge doen nie .
54005008	As iemand nie meer na sy eie mense wil omsien nie en veral nie meer vir sy gesin wil sorg nie , moet hy nie sê dat hy in die Here glo nie . Hy tree slegter op as iemand wat sommer reguit sê dat hy nie in die Here glo nie .
54005009	Wie kan nou kwalifiseer vir die lys weduwees ? 'n Vrou wat 60 is , kan op die lys kom , maar dan moes sy getrou gewees het aan haar man .
54005010	Sy moet bekend wees vir die goeie lewe wat sy lei . Sy moes mooi na haar kinders gekyk en hulle goed grootgemaak het . Mense moes altyd by haar welkom gevoel het en sy moes altyd gewillig gewees het om ander te dien , al was die takie hoe nederig . Sy moes altyd daar gewees het om te help as iemand hulp nodig gehad het . Die leuse van haar lewe moet wees : doen goed aan ander .
54005011	Moenie jonger weduwees se name op die lys sit nie . Hulle kan dalk weer trou , want as hulle 'n man begin begeer , kan dit dalk vir hulle belangriker word as om die Here te dien . Dan doen hulle dalk nie meer alles wat die Here van hulle verwag nie .
54005012	Dan kan mense hulle dalk verwyt omdat hulle hulle woord verbreek het .
54005013	Boonop kan hulle maklik in die strik trap om net van die een huis na die ander te kuier en eintlik niks te doen nie . As hulle heeldag so rondkuier , mors hulle nie net hulle tyd nie , maar skinder vreeslik en meng hulle in met sake wat niks met hulle te doen het nie . Dan sê hulle ook gewoonlik dinge wat hulle liewer nie moes gesê het nie .
54005014	Daarom is dit vir my 'n baie beter oplossing dat die jonger weduwees weer moet trou , kinders moet hê en hulle huis behoorlik aan die gang moet hou . Dan sal die mense wat nie van die kerk hou nie , nie allerhande lelike dinge oor hulle kan sê nie .
54005015	So terloops , daar is al 'n paar weduwees wat so die pad byster geraak het en nou agter Satan aanloop .
54005016	As 'n Christenvrou weduwees in haar huis het , moet sy self na hulle kyk . Sy moet nie verwag dat die res van die gemeente moet help nie . So sal die gemeente net na die weduwees hoef te kyk wat regtig niemand het om vir hulle te sorg nie .
54005017	Die gemeente moet vir die leiers in die gemeente wat mooi na die sake van die gemeente kyk behoorlik dankie sê , veral as hulle vir ander van die Here vertel en hulle help om al hoe meer van God se dinge te verstaan . Hulle moet hulle selfs betaal .
54005018	In die Skrif staan daar mos : " Jy moenie die bees se bek toebind wat besig is om jou met jou koringoes te help nie , " en : " Iemand wat werk , mag ook geld kry vir die werk wat hy doen . "
54005019	Moenie julle aan allerhande stories oor 'n leier in die gemeente steur nie , tensy dit bevestig word deur twee of drie ander mense .
54005020	As iemand iets verkeerds gedoen het , moet daar voor almal streng met hom oor sy fout gepraat word . Dit sal ander help om nie dieselfde fout te maak nie .
54005021	Ek vra jou baie mooi , maar tog baie ernstig voor God , Jesus Christus en al die hemelse wesens : as jy teen 'n leier van die gemeente optree , moet jy niemand voortrek nie . Dat jy miskien van een meer hou as van 'n ander , mag nie by jou 'n rol speel nie . Jy moet almal gelyk behandel .
54005022	Moenie te gou sê dat iemand maar 'n leier in die gemeente kan word nie . Sê nou net sy lewe is nie reg nie en hy doen verkeerde dinge , dan sal die mense daaruit aflei dat jy dit goedkeur . Nee , jy moet op alle maniere uit die pad van die sonde bly .
54005023	Jy hoef nie net water te drink nie . Jy kan maar ook 'n bietjie wyn drink vir jou maag en al die ander kwale wat jy kort-kort het .
54005024	In die gemeente werk dit so : party mense doen sommer oop en bloot dinge waarvan God nie hou nie . Almal weet daarvan nog voor die saak behoorlik ondersoek is . Ander doen dit weer stilletjies en in die geheim . 'n Mens hoor eers later daarvan as dit ondersoek word .
54005025	Dieselfde geld vir die goeie dinge wat 'n mens doen . Almal kan dit sien en weet daarvan . Maar selfs al weet mense nie dadelik daarvan nie , sal hulle wel die een of ander tyd agterkom wat gedoen is .
54006001	Christene wat slawe is , moet hulle baas met respek behandel . Hulle moenie enigiemand rede gee om iets slegs te sê van God of van al die dinge wat ons oor Christus leer nie .
54006002	As die baas ook 'n Christen is , moet die slaaf nie dink dat hy die baas met minder respek hoef te behandel omdat hulle saam aan God se geestelike familie behoort nie . Christenslawe moet eerder nog beter werk , want hulle werk vir mede-Christene vir wie hulle lief is . Wat hulle doen , is mos tot 'n ander Christen se voordeel . Al hierdie dinge moet jy vir mense leer en hulle motiveer om dit te doen .
54006003	Sê nou iemand wil julle meer oor die godsdiens leer , maar hy vertel net 'n klomp stories wat nie waar is nie . Dit is glad nie wat die Here Jesus Christus vir ons vertel en geleer het nie . Na so iemand moet jy nie eens luister nie .
54006004	Hy self dink natuurlik hy weet baie , maar eintlik weet hy niks . Hy sal gewoonlik oor alles wil stry en 'n yslike argument begin oor wat 'n spesifieke woord nou juis beteken . Hierdie ongesonde houding van hom sal maak dat mense later vies raak vir mekaar . Hulle sal jaloers op mekaar word , lelike dinge van mekaar sê en mekaar so verdag maak .
54006005	Hulle sal aanmekaar stry en baklei omdat hulle deurmekaar is . Hulle sal nie meer mooi kan dink nie en dan nie meer weet wat waar is nie . Hulle dink dat godsdiens eintlik daar is om geld mee te maak .
54006006	Eintlik kán godsdiens 'n mens baie ryk maak . Aardse rykdom is nie so baie werd nie ,
54006007	want ons het sonder 'n sent in die wêreld gekom en eendag wanneer ons doodgaan , sal ons ook niks van die wêreldse rykdom kan saamvat nie .
54006008	As ons genoeg het om te eet en darem klere het om aan te trek , moet ons meer as tevrede wees .
54006009	Mense vir wie dit baie belangrik word om ryk te wees , kom gou in die moeilikheid . Hulle gierigheid maak dat hulle in die hande van Satan instap omdat hulle gedurig op allerhande maniere uitgelok word om verkeerde dinge te doen . Uiteindelik bly daar van hulle en al hulle begeertes niks oor nie en hulle beland in die hel .
54006010	Om agter geld aan te hardloop laat jou in die kloue van allerhande slegte dinge inhardloop . Daar is party mense wat eers aan die kerk behoort het , maar toe so agter geld begin aanloop het dat hulle vandag nie eens meer 'n lid van die kerk is nie . Ons weet hoe sleg dit nou met hulle gaan . Hulle het die een probleem op die ander .
54006011	Timoteus , jy is God s'n . Bly weg van al hierdie slegte dinge af . Doen eerder jou bes om so te leef dat God met jou tevrede voel . Hou aan om op God te vertrou en om oor te loop van liefde vir ander . Moenie moed verloor nie en hanteer ander mense altyd mooi sodat hulle goed voel om by jou te wees .
54006012	Toe jy 'n gelowige geword het , was dit nie net maanskyn en rose nie , maar jy het 'n vyand , Satan , gekry om teen te veg . Veg daardie geveg voluit deur naby aan God te bly , want dan sal jy ook vir ewig saam met Hom leef . God het jou geroep om dit te doen en jy het voor baie mense gesê dat jy dit sal doen . Wat ek nou vir jou sê , is nie net praatjies nie .
54006013	Ek sê dit voor God wat alles lewendig gemaak het en voor Christus Jesus wat , sonder om bang te wees vir Pontius Pilatus , voor almal gesê het waarvoor Hy staan .
54006014	Voor God en Christus vra ek mooi : doen al hierdie dinge presies so en moenie foute maak nie totdat ons Here Jesus Christus weer kom .
54006015	Dit sal gebeur wanneer God dink dat dit tyd daarvoor is . Dan sal Hy sorg dat dit gebeur . Hy is mos ons wonderlike en enigste Heerser . Hy regeer oor almal wat in hierdie wêreld regeer en Hy heers oor almal wat in die wêreld heers .
54006016	Hy leef vir altyd . Ons kan nie by sy blyplek kom nie , want dit is omgewe deur 'n helder lig . Daarom het niemand Hom nog ooit gesien nie en kan niemand Hom sien nie . Almal moet sy Naam grootmaak , want die krag wat nooit ophou nie , is Syne . Sowaar !
54006017	Waarsku die mense wat in hierdie wêreld baie geld het om nie te veel van hulleself te begin dink nie . Hulle moet nie hulle hele lewe op geld en rykdom bou nie , want dit hou nie baie lank nie . 'n Mens kan ook nie seker wees dat jy altyd geld sal hê nie . Hulle moet eerder hulle lewe bou deur op God te vertrou . Hy sal sorg dat ons alles kry wat ons nodig het om van te leef . Praat mooi met die ryk mense .
54006018	Vra hulle om hulle geld te gebruik om arm mense mee te help . Hulle moet nie suinig wees nie en moet graag met ander deel wat hulle het .
54006019	So sal hulle soveel goeie dinge doen dat hulle in die oë van God en die mense baie ryk sal wees , nie omdat hulle baie geld het nie , maar omdat hulle soveel goeie dinge gedoen het . So belê hulle eintlik in die bank van God . Dit is die beste belegging waaraan 'n mens kan dink , veral vir die toekoms . So sal die ryk gelowige ook die ware lewe by God hê .
54006020	Liewe Timoteus , kyk mooi na alles wat jy gevra is om te doen . Moenie jou tyd mors met die gepraat wat niks met God te doen het nie . Wees versigtig vir daardie klomp wat met hulle deurmekaar redenasies wil voorgee dat hulle so wetenskaplik en slim is .
54006021	Party van die gemeentelede het agter hulle aangeloop . Só het hulle eintlik weggeloop van hulle vertroue op God . Mag God baie goed wees vir julle , meer as wat julle verdien .
55001001	Ek , Paulus , het hierdie brief geskryf . Ek is deur Christus Jesus gestuur omdat God dit so wou hê . Ek moet vir almal vertel dat dié wat in Christus Jesus glo altyd saam met God sal leef . God het dit beloof .
55001002	Ek skryf die brief vir my geestelike kind , Timoteus , vir wie ek so lief is . Mag God die Vader en Christus Jesus ons Here vir jou baie goed wees en jou in sy liefde omvou . Mag jy die vrede ervaar wat net Hulle vir mense kan gee .
55001003	Soos my voorouers God gedien het , dien ek Hom ook met 'n skoon gewete omdat ek my plig gedoen het . Wanneer ek met hierdie God in gebed praat , dink ek ook aan jou , maak nie saak of dit dag of nag is nie . Ek sê dan vir Hom baie dankie vir jou .
55001004	Ek onthou nog hoe jy gehuil het toe ek laas daar weg is . Ek verlang baie na jou en dit sal vir my baie lekker wees om jou weer te sien .
55001005	Ek dink nogal baie aan jou en hoe opreg jy op die Here vertrou . Jy aard so reg na jou ouma Loïs en jou ma Eunice . Ek weet dat jy ook op die Here vertrou soos hulle .
55001006	Jy onthou mos dat God jou 'n baie spesiale gawe gegee het toe ek my hande op jou gelê het . Maak seker dat daardie gawe net al hoe sterker word .
55001007	Die Heilige Gees , wat deur God aan ons gegee is , is nie lafhartig nie , maar sterk . Hy maak ons ook sterk , gee vir ons liefde vir ander en help ons om nie verkeerde dinge te doen nie .
55001008	Moenie skaam wees om oor die Here te praat nie , net so min as wat jy skaam hoef te wees dat ek , as jou vriend , ter wille van Hom hier in die tronk sit . God sal vir jou die krag gee wat jy nodig het om die swaarkry wat Christenskap mag bring , saam met my te kan verdra . God het ons mos weer sy vriende gemaak en gevra om net vir Hom te leef .
55001009	Hy het dit nie gedoen omdat ons so goed is of so 'n goeie lewe lei nie , maar Hy het self besluit om dit te doen omdat Hy so goed vir ons wil wees , al verdien ons dit nie regtig nie . God het nog voor die wêreld begin het al besluit om so goed te wees vir almal wat aan Christus Jesus se kant staan .
55001010	Christus Jesus , wat vir ons ons saak met God regmaak , het aarde toe gekom en nou kan ons almal duidelik sien hoe goed God vir ons is . Christus Jesus het die dood wat so 'n houvas op ons almal gehad het , se mag kom breek . Hy het die pad na die ware lewe vir ons oopgemaak sodat ons geestelik vir ewig kan lewe . Dit is die goeie nuus wat Jesus vir ons gebring het .
55001011	God het my aangestel en gestuur om hierdie goeie nuus vir almal te gaan vertel en aan hulle te verduidelik wat dit presies vir hulle beteken .
55001012	Daarom sit ek nou ook hier in die tronk , maar moenie dink ek is skaam daaroor nie . Nee , ek weet mos op wie ek my vertroue stel . Ek twyfel nie een oomblik daaraan dat God self na alles sal kyk wat Hy vir my gegee het om te doen nie . Hy sal daarvoor sorg tot Christus Jesus weer kom .
55001013	Jy onthou seker nog hoe ons oor al die dinge van die Here gepraat het . As jy oor iets wonder , dink terug daaraan en laat jou lei deur wat ek gesê het . Vertrou op die Here en wees lojaal teenoor Hom en almal wat Syne is .
55001014	Kyk mooi na al hierdie pragtige dinge wat God vir jou gegee het . Die Heilige Gees wat in elkeen van ons is , sal jou help om dit goed op te pas .
55001015	Jy het seker gehoor dat al die Christene wat uit Asië kom , my hier in die steek gelaat het , onder andere ook Figelus en Hermogenes .
55001016	Onesiforus was egter nie skaam dat ek hier in die tronk sit nie . Hy het gereeld vir my kom kuier . Mag God daarom ook vir hom en sy huisgesin baie liefde bewys en goed wees vir hulle .
55001017	Om die waarheid te sê , toe hy hier in Rome aangekom het , het hy sonder ophou na my gesoek tot hy my gekry het .
55001018	Jy self weet ook mos hoe hy my in Efese gehelp het . Mag die Here vir hom baie goed wees wanneer Hy weer kom .
55002001	My liewe seun , al die goeie dinge wat God jou so onverdiend gee omdat jy 'n Christen is , moet jou motiveer en sterk laat staan .
55002002	Jy en baie ander het gehoor wat ek alles oor die Christelike dinge vertel het . Vertel dit nou weer vir mense wat jy kan vertrou sodat hulle dit weer vir ander kan vertel .
55002003	Ons kan sê jy is soos 'n soldaat van Christus . 'n Soldaat van Christus sal nie omgee om saam met die ander soldate swaar te kry vir Christus nie .
55002004	'n Soldaat se werk is om te doen wat sy bevelvoerder vra . Hy moet hom nie besig hou met allerhande ander dingetjies wat niks met sy werk as soldaat te doen het nie .
55002005	Laat ek nog 'n voorbeeld gee . Sê nou 'n atleet neem aan 'n resies deel . Hy sal net kan wen as hy al die reëls mooi nagekom het , anders word hy gediskwalifiseer .
55002006	Of dink aan dié voorbeeld : 'n boer wat hard werk , kan darem seker eerste van die vrugte van die oes proe .
55002007	Dink mooi na oor wat ek sê . Die Here sal jou help om dit alles reg te verstaan .
55002008	Moet nooit van Jesus Christus vergeet nie . Koning Dawid was sy voorvader . Hy was dood en God het Hom weer lewendig gemaak .
55002009	Dit is die kern van die goeie boodskap wat ek vir julle vertel . Daarvoor kry ek swaar , al moet ek soos die een of ander krimineel geboei hier in die tronk sit . Gelukkig kan niemand ooit God se boodskap met kettings vasmaak en in 'n tronk gooi nie .
55002010	Daarom gee ek nie om om swaar te kry nie . Ek doen dit ter wille van die mense wat God gekies het . So kan hulle saak met God ook reg wees omdat hulle Jesus s'n is en kan hulle voel hoe wonderlik dit is om 'n Christen te wees . Dit is iets wat niemand van ons kan wegvat nie . Dit sal vir ewig duur .
55002011	Ek praat die waarheid : as ons saam met Jesus gesterf het , sal ons ook saam met Hom leef .
55002012	As ons nie moed verloor nie , maar vasbyt , sal ons ook eendag saam met Hom heers . As ons egter sê dat ons Hom nie wil ken nie , sal Hy dieselfde van ons sê .
55002013	As ons Hom egter in die steek laat en nie so getrou is soos ons moet wees nie . . . sal Hy ons sowaar nooit in die steek laat nie , want dit is net nie hoe Hy is nie .
55002014	Herinner die gelowiges gedurig aan hierdie dinge . Waarsku hulle met God as getuie dat die stryery oor wat sekere woorde kwansuis sou beteken 'n einde moet kry . Dit bring 'n mens nêrens nie en bou nie dié wat daarna luister op nie , maar breek hulle eerder af .
55002015	Doen jou bes om jou werk so te doen dat God trots sal voel op jou . Dan sal jy nie skaam hoef te voel omdat jy die boodskap van die Here so vir ander vertel dat hulle kan leer wat die waarheid regtig is nie .
55002016	Moenie jou tyd mors met allerhande praatjies waarvan God niks hou nie , want wie hulle daarmee besig hou , sal net al hoe verder van God afdwaal .
55002017	Die dinge wat hulle vertel , sal mense geestelik baie seermaak , soos iemand wat kanker kry en al hoe sieker word .
55002018	Himeneus en Filetus is so , want hulle het ook die spoor heeltemal byster geraak en ken nie meer die waarheid nie . Hulle kom met die storie dat mense al klaar uit die dood opgestaan het . So breek hulle party mense se geloof tot in die grond af .
55002019	Maar die fondament wat God self gelê het , kan niemand verskuif nie . Dit staan vas . Op die fondament staan geskryf : " Die Here ken almal wat Syne is , " en : " Elkeen wat openlik sê dat hy aan die Here behoort , moet wegbly van alles wat verkeerd is . "
55002020	In 'n spoggerige huis kry 'n mens allerhande voorwerpe . Daar is pragtige goue of silwerbakke . Hulle word net by spesiale geleenthede uitgehaal en gebruik . Daar is ook bakke wat sommer van hout of klei gemaak is en wat elke dag gebruik word . Net so gaan dit in die geestelike lewe .
55002021	As iemand ontslae geraak het van al die verkeerde dinge in sy lewe en God het hom vergewe , is hy so spesiaal soos een van daardie mooi , duur bakke . Hy sal net aan die Here behoort en sal reg staan sodat sy Here hom vir enigiets kan gebruik , net waarvoor sy Here hom nodig het .
55002022	Maak dat jy wegkom van al die verkeerde dinge wat vir 'n jongmens so lekker lyk en wat hy dan so graag wil doen . Gebruik liewer jou energie op 'n ander manier . Probeer liewer reg lewe , op God vertrou en lojaal wees teenoor Hom en die ander Christene . Bewaar die vrede en werk saam met almal wat in 'n opregte verhouding met die Here staan .
55002023	Moenie in belaglike argumente betrokke raak en met mekaar sit en stry nie , want dit sal net maak dat julle aan die baklei raak .
55002024	Iemand wat vir die Here werk , moet nie baklei nie .
55002025	Nee , hy moet liewer gaaf wees met almal . Hy moet liewer 'n goeie onderwyser van God se dinge wees en hom nie vererg as ander iets verkeerds teen hom doen nie . As ander met hom wil stry oor wat God sê , moet hy hulle mooi op die regte pad help . Dit kan wees dat God hulle hulle foute sal laat insien sodat hulle van opinie verander en dan aan die kant van die waarheid sal kom staan .
55002026	Hulle sal besef dat hulle op die verkeerde pad was . Hulle sal die boeie breek waarmee Satan hulle geestelik gedwing het om net te doen wat hy wou gehad het .
55003001	Een ding moet julle nie vergeet nie : dit sal verskriklik gaan net voor die Here weer kom .
55003002	Ek gaan 'n lysie maak van wat mense dan alles sal doen . Elkeen sal net aan homself dink en niks vir ander omgee nie . Geld gaan vir hulle alles in hulle lewe word . Hulle gaan 'n klomp grootmonde wees wat dink hulle is beter as ander mense . Hulle sal nie omgee om ander mense baie seer te maak met hulle beledigings nie en hulle sal hulle nie meer steur aan hulle ouers nie . Hulle sal ondankbaar wees en niks vir God omgee nie .
55003003	Liefde sal nie deel uitmaak van hulle woordeskat nie , maar hulle sal alte goed weet hoe om 'n wrok teen ander te dra , of om lelike stories oor ander te versprei . Hulle sal spesialiseer daarin om net te doen wat hulle wil sonder om om te gee wat gaan gebeur , selfs al beteken dit dat hulle op so 'n manier mense buitengewoon seermaak . Moenie vir hulle voorstel om iets goeds te doen nie , want hulle haat dit . Jy sal hulle glad nie kan vertrou nie , want hulle sal jou om die eerste draai in die rug steek . Hulle sal nie omgee om deur hulle optrede ander mense in gevaar te stel nie en boonop sal hulle dink dat hulle baie beter is as ander mense . Hulle sal die poele van plesier kies eerder as vir God .
55003004	
55003005	Van buite af sal dit lyk of hulle kerkmense is , maar aan hulle binnekant sal hulle dolleeg wees , sonder God en sy krag . Bly weg van hierdie tipe mense af .
55003006	Party van hulle gaan bly as gaste in die huis van gelowiges . Hulle bewerk dit dan so dat 'n vrou wat byvoorbeeld maklik iets glo , aan hulle lippe begin hang .
55003007	Omdat so 'n vrou nie 'n sterk persoonlikheid het nie , pla die dinge wat sy in die verlede gedoen het haar en buitendien begeer sy allerhande lelike dinge . Hierdie vroue stel altyd vreeslik belang om iets nuuts te hoor , maar hulle kom nooit by die waarheid uit nie en weet ook nie wat waar is en wat nie waar is nie .
55003008	Net soos Jannes en Jambres , die towenaars van die farao , Moses se teëstanders was , so is hierdie mense die waarheid se teëstanders . Hulle is deurmekaar en heeltemal van die spoor af , veral as dit oor die dinge van die geloof gaan .
55003009	Hierdie mense sal nie baie ver kom nie . Mense sal deur hulle sien soos hulle destyds deur Jannes en Jambres gesien het . Hulle sal sien dat hierdie mense nie weet waarvan hulle praat nie .
55003010	Timoteus , jy ken my baie goed . Jy weet alles wat ek vir mense vertel van God en Christus . Jy weet hoe ek leef , wat ek van die lewe wil hê , hoe ek op Jesus vertrou en hoeveel tyd ek vir ander mense het . Jy ken ook my liefde vir ander en weet hoe geduldig ek met mense kan wees .
55003011	Ook my seerkry en swaarkry ter wille van Jesus ken jy . Jy onthou mos nog wat met my in Antiogië , Ikonium en Listra gebeur het . Hoe het hulle my nie probeer seermaak en vervolg nie ! Maar die Here self het daarvoor gesorg dat ek veilig uit al hierdie dinge gekom het .
55003012	Elkeen wat Jesus s'n is en wat lewe soos God van hom verwag , moet weet dat hy ook vervolg sal word . Die rede is dat die slegte mense nie skielik beter gaan word nie .
55003013	Die klomp skelms gaan net woester en slegter word . Dit is 'n bose kringloop . Hulle lei ander op die verkeerde pad omdat die duiwel húlle op die verkeerde pad gelei het .
55003014	Maar jy , Timoteus , moet jou nie 'n duim van koers af laat bring nie . Bly by die dinge wat vir jou geleer is en wat jy weet waar is . Jy weet mos wie dit alles vir jou geleer het .
55003015	Toe jy nog klein was , het jy al die Skrif gelees . Jy kan baie daaruit leer , soos hoe 'n mens se saak met God weer reggemaak kan word deur op Christus Jesus te vertrou .
55003016	Die hele Skrif kom direk van God af . Daaruit kan ons so baie leer . Dit help ons om te wys waar mense die pad byster raak en om hulle weer reg te help . Uit die Skrif kan ons ook vir mense wys hoe God wil hê hulle moet leef .
55003017	Op dié manier sal iemand wat God s'n is , weet wat God van hom verwag en só reg wees om behoorlik vir God te kan werk .
55004001	Christus Jesus gaan as regter besluit wat eendag met die mense gaan gebeur , of hulle nog lewe en of hulle al dood is . Hy gaan weer kom en soos 'n koning kom heers .
55004002	Met God en Jesus as getuie sê ek vir jou : vertel vir almal die boodskap van God . Jy moet altyd reg wees om dit te doen , maak nie saak wanneer nie . As ander 'n klomp onsin vertel , help hulle reg . As hulle nie wil luister nie , praat kwaai met hulle en as iemand moedeloos is , praat hom moed in . Wees geduldig terwyl jy mense stap vir stap help om God se dinge beter te verstaan .
55004003	Die tyd sal kom wanneer mense nie meer belang sal stel om na die waarheid te luister nie . Hulle sal eerder wil aanloop agter dinge wat vir hulle lekker is . Daarom sal hulle liewer na predikers toe stroom wat net vir hulle vertel wat hulle graag wil hoor .
55004004	Van die waarheid sal hulle niks meer wil weet nie . Nee , hulle sal baie meer hou van allerhande stories oor godsdiens wat mense sommer uit hulle duim gesuig het .
55004005	Maar jy moet nie dieselfde fout maak nie . Bly wakker en hou altyd kop . As dit jou in die moeilikheid bring , moenie bang word nie , maar hou aan om die mense van God te vertel , want dit is jou werk . Doen alles goed wat jou werk van jou vra .
55004006	My tyd word nou ook min . Ek het nie meer lank om te lewe nie , dan gaan my lewe 'n offer vir God word .
55004007	As jy die lewe met 'n wedloop kan vergelyk , kan jy sê dat ek daardie wedloop goed gehardloop het . Ek het dit klaargemaak en tot aan die einde het ek op God bly vertrou . Ek het 'n prys vir die wedloop gewen .
55004008	God sal vir my die prys gee wat sal sê dat my saak met Hom heeltemal reg is . Wanneer God besluit om die prysuitdeling te hou , sal die Here , wat die pryse regverdig sal uitdeel , vir my my prys gee . Nie net ek sal 'n prys kry nie , maar almal wat daarna uitsien dat Christus Jesus weer moet kom .
55004009	Doen jou bes om so gou moontlik na my toe te kom .
55004010	Demas is Tessalonika toe . Hy is nie meer by my nie , want hy het te lief geraak vir die dinge waarvan God nie hou nie . Kressens is Galasië toe en Titus is Dalmasië toe .
55004011	Nog net Lukas is by my . As jy kom , moet jy ook vir Markus saambring . Hy kan baie vir my en vir die werk van die Here doen .
55004012	Ek het Tigikus Efese toe gestuur .
55004013	Onthou ook asseblief om my jas en my boeke saam te bring as jy weer kom . My jas het ek by Karpus in Troas laat lê .
55004014	Aleksander , die kopersmid , het my 'n groot klomp skade aangedoen . Die Here sal wel met hom afreken .
55004015	Julle moet ook versigtig wees vir hom , want hy het sy bes probeer om alles wat ons sê belaglik te probeer maak .
55004016	Toe ek die eerste keer in die hof my saak moes gaan verdedig , was daar niemand by my nie . Almal het weggehardloop en my net so gelos . Mag die Here hulle nie kwalik neem daaroor nie .
55004017	Maar die Here het my nie alleen gelos nie . Hy was by my en het my krag gegee . Daarom kon ek die boodskap oor Jesus vir almal vertel en al die nie-Jode kon ook van God hoor . En ek is byna deur 'n leeu opgevreet , maar is gelukkig betyds gered .
55004018	Die Here sal my beskerm teen elkeen wat my aanval en wil seermaak . Ek sal uiteindelik saam met Hom in die hemel wees waar Hy regeer . Hy moet vir ewig grootgemaak word . So sal dit wees .
55004019	Sê asseblief groete vir Priscilla en Akwila asook vir almal in die gesin van Onesiforus .
55004020	Erastus het in Korinte gebly en Trofimus het siek geword ; ek moes hom toe in Milete los .
55004021	Probeer asseblief om na my toe te kom voor die winter hier is . Eubulus , Pudens , Linos , Claudia en al die ander Christene sê ook groete .
55004022	Mag die Here by jou bly en mag Hy baie goed wees vir julle , ver meer as wat julle verdien .
56001001	Van Paulus . Ek is 'n dienskneg van God en 'n apostel van Jesus Christus . God het my aangestel om vir almal wat Hy uitgekies het om sy kinders te wees te vertel hoe om te glo . Ek moet die regte kennis oor die waarheid met hulle deel . Hierdie waarheid verander elkeen wat dit glo in 'n dienaar van God .
56001002	Dit bring groot sekerheid in hulle harte dat die ewige lewe op hulle wag . Nog lank voordat die wêreld daar was , het God al beloof dat Hy vir almal wat in Hom glo , 'n groot geskenk het : die ewige lewe !
56001003	Nou , op presies die regte tyd het God hierdie goeie nuus aan my kom bekendmaak . Hy het ook vir my gesê om dit aan ander mense te gaan oorvertel . En wat 'n wonderlike werk is dit nie om te preek dat God ons Verlosser is nie !
56001004	Titus , hierdie brief is aan jou gerig . Jy is vir my soos my eie kind , want jy glo ook . Ons al twee is nou deel van God se nuwe familie . Die goedheid en vrede van God ons Vader en Christus Jesus , ons Verlosser , is ook by jou .
56001005	Ek het jou vroeër op die eiland Kreta agtergelaat . Dit was met 'n spesifieke doel . Ek wil hê jy moet sorg dat sake in die verskillende gemeentes reg en goed georganiseer is . Verder moet jy ook in die verskillende dorpe ouderlinge aanstel soos ek vir jou gesê het .
56001006	'n Kerkleier se ganse lewe moet wys dat hy die Here ken . Hy moet getrou wees aan sy vrou . Sy kinders moet die Here dien . Hulle moenie van die een wilde partytjie na die ander hardloop en teen hulle ouers opstandig raak nie .
56001007	Onthou , 'n ouderling staan aan die stuur van God se familie van gelowiges hier op aarde . Sy ganse lewe moet daarom vertel dat hy doen wat die Here sê . Hy moenie vol van homself wees nie , ook nie kort van draad en humeurig nie . Drank mag nooit sy baas wees nie . Hy moenie net regstaan om te stry en baklei nie . Ook mag hy glad nie in skelm saketransaksies betrokke wees nie .
56001008	Sy huis en hart moet altyd oopstaan vir ander gelowiges , al ken hy hulle nie . Dit moet vir hom 'n groot vreugde wees om goeie dinge vir ander te doen . Hy moet nugter en beheersd wees . In alle omstandighede moet hy reg optree . Hy moet leef soos die Here wil hê . Hy moet homself goed kan beheer sodat die sonde geen houvas op sy lewe kry nie .
56001009	Die Here se Woord waarin hy self onderrig is , moet die anker van sy lewe wees . Dan kan hy hierdie betroubare kennis gebruik om ander gelowiges moed in te praat en te troos . Maar hy moet hierdie kennis ook gebruik om mense wat vals leerstellings verkondig te wys dat hulle verkeerd is .
56001010	Daar is baie mense wat in opstand is teen die gesag van die Here . Dis veral diegene wat vroeër aan die Joodse geloof behoort het wat nou die grootste klomp kaf praat . Boonop beïnvloed hulle baie ander mense om dit te glo .
56001011	Julle moet hulle so gou moontlik stilmaak en hulle leuens stopsit , want hulle keer omtrent al wat huis is met hulle vals praatjies om . Hulle doen dit om onskuldige mense se geld in die hande te kry .
56001012	Hierdie spul se skelmstreke laat my dink aan wat een van hulle eie profete gesê het : " Die klomp wat op Kreta bly , is heeltemal onbetroubaar . Hulle is so onbeheerbaar soos wilde diere . Hulle is 'n klomp luiaards wat niks wil doen nie en hulleself heeltyd ooreet . "
56001013	Hoe reg was hy nie ! Daardie mense wat die goeie nuus verdraai , moet jy asseblief vasvat . Sê hard en duidelik vir hulle dat hulle op die verkeerde pad is . Dalk maak dit hulle oë oop sodat hulle reg in God kan begin glo .
56001014	Hulle moet al daardie Joodse bygelowe en storietjies van hulle laat staan . Hulle hou hulle nog altyd besig met mensgemaakte reëls en wette wat glad nie die waarheid is nie .
56001015	As die Here 'n mens vrygemaak het , hoef jy nie meer al die wette en reëls van daardie mense te gehoorsaam nie . Hierdie mense en ander ongelowiges is die gevangenes van hulle selfgemaakte " godsdiens " . Hulle kom dit nie eens agter nie , want hulle gedagtes is in die mag van die sonde . Hulle sondige geaardheid maak dat hulle verkeerd dink .
56001016	Hulle maak asof hulle God ken , maar hulle lieg . Want wat hulle doen , sê iets heeltemal anders . Hulle vang die verskriklikste dinge aan . Hulle luister glad nie na wat God sê nie . Hierdie mense doen nie 'n enkele ding wat sy hart bly maak nie .
56002001	Titus , gebruik elke kans wat jy het om die regte feite oor God aan ander bekend te maak .
56002002	Verduidelik vir die ouer mans dat hulle nie mag toelaat dat die sonde hulle aan die slaap sus nie . Hulle moet so leef dat ander mense groot respek vir hulle het . Hulle moet met wysheid optree . Hulle moet onwankelbaar in die Here glo , sy liefde uitleef en volhard op die regte pad .
56002003	Praat ook met die vroue in die kerk wat al ouer is . Sê vir hulle dat hulle lewe moet wys dat hulle die Here ken . Hulle mag niks leliks van ander mense sê nie . Hulle mag ook nie te veel drink nie .
56002004	Hulle moet ander gelowiges leer wat God van hulle verwag , veral vir die jonger vroue . Hulle moet vir hierdie vroue sê dat hulle baie lief vir hulle mans en kinders moet wees .
56002005	Verder moet hulle ook vir hulle leer om met wysheid op te tree en om hulle nie aan buitehuwelikse verhoudings skuldig te maak nie . Hulle moet ook vir jonger vroue sê om goed na hul gesinne se behoeftes om te sien en om in liefde op te kyk na hul mans . Dan sal God se Woord nie bespotlik gemaak word nie .
56002006	Titus , jy moet ook met die jonger mans in die kerk praat . Sê vir hulle om met wysheid op te tree .
56002007	Wat jou betref , jy moet in alles wat jy sê en doen 'n voorbeeld stel van hoe 'n Christen behoort te leef . Doen goed aan ander mense .
56002008	Maak God se wil op die regte manier bekend . Tree altyd met integriteit op . As jy sorg dat alles wat jy sê in ooreenstemming is met God se wil , sal selfs jou vyande niks leliks teen ons geloof kan sê nie .
56002009	Praat ook met werkers en diensknegte wat vir 'n eienaar werk . Sê vir hulle hulle moet respek vir hulle eienaars hê . Hulle moet al die opdragte uitvoer wat aan hulle gegee word . Hulle moenie teëpraat nie .
56002010	Ook moet hulle nie dinge steel nie sodat ander moet kan sien dat hulle in alles eerlik en betroubaar is . Dan wys hulle dat hulle geloof nie net 'n klomp dooie reëls op papier is nie . So word die leer oor ons wonderlike God en Verlosser nog meer aantreklik .
56002011	God het sy goedheid aan alle mense bekendgemaak . Almal het nou die kans om sy verlossing te beleef .
56002012	Nou wys Hy vir ons hoe om 'n Godlose leefstyl te systap en hoe om vernietigende begeertes te laat staan . Hy laat ons met wysheid en opregtheid leef . Hy laat ons elke dag tot sy eer in die wêreld leef .
56002013	Daarom sien ons baie uit na daardie wonderlike dag wanneer ons wonderlike God en Verlosser , Jesus Christus , terugkom . Ons kan nie meer wag dat dit moet aanbreek nie !
56002014	Christus het sy lewe ter wille van ons opgeoffer om ons los te koop uit die mag van die sonde . Nou behoort ons net aan Hom . Ons is sy volk . Syne alleen ! Nou wil ons net doen wat Hy sê !
56002015	Titus , al hierdie dinge wat ek vir jou in dié brief skryf , moet jy aan die ander gelowiges meedeel . Doen dit met die gesag wat die Here aan jou as geestelike leier gegee het . Praat mooi met hulle . Wanneer dit nodig is , moet jy ook streng wees . Vat die sondaars vas . Moenie toelaat dat mense met jou spot of op jou neersien nie .
56003001	Sê baie duidelik vir die gelowiges om te luister na alles wat die owerhede sê . Hulle mag nie in opstand kom teen mense wat in leiersposisies is nie . Hulle moet ook elke kans aangryp wat hulle kry om goed te doen .
56003002	Leer hulle ook om nie van ander mense sleg te praat nie . Hulle moenie moeilikheid soek nie . Nee , hulle moet vriendelik en sensitief wees . Hulle moet met deernis teenoor almal optree .
56003003	Vroeër het ons ook in dwaasheid geleef . Ons het ons glad nie aan God gesteur nie . Ons was op die verkeerde pad . Die sonde was ons baas . Ons kon eenvoudig nie genoeg daarvan kry nie . Die een afstootlike sonde na die ander was ons kos . Seksuele begeertes het ons vernietig . Haat en geweld was ons meester . Ons het ander mense niks gegun nie .
56003004	Maar toe gebeur daar 'n wonderwerk : God ons Verlosser het vir ons kom wys hoe lief Hy ons het . Sy goedheid was nie lippetaal nie . Nee ,
56003005	Hy het ons verlos . Hy het dit nie gedoen omdat ons so goed geleef het sodat Hy ons moes verlos nie . Nee , Hy het dit gedoen omdat Hy ons baie jammer gekry het . God het ons heeltemal nuut gemaak . Ons is 'n tweede keer gebore toe ons sy kinders geword het . Toe is al ons sondes afgewas . God het ook deur die Heilige Gees nuwe lewe aan ons gegee .
56003006	God het ook nie net 'n klein stukkie van die Heilige Gees aan ons gegee nie . Nee , deur die toedoen van Jesus Christus , ons Verlosser , het Hy die Heilige Gees in sy volheid oor ons uitgegiet .
56003007	Omdat Hy so goed is vir ons , het Hy al ons sondes afgeskryf . Dit tel nie meer teen ons nie . Ons is nou God se erfgename . Ons erfporsie is die ewige lewe . Ons is volspoed onderweg daarheen .
56003008	Wat ek nou vir jou gesê het , is die waarheid . Ek wil hê jy moet dit met groot oortuiging vir die gelowiges gaan oorvertel . Hulle moet mooi begryp wat God alles vir ons gedoen het . Dit sal hulle aanspoor om reg te leef . As hulle hierdie goeie nuus verstaan , sal hulle goeie dinge vir ander mense doen . Hulle sal ander begin dien en op die hande dra .
56003009	Titus , nog 'n stukkie persoonlike raad aan jou : moenie in argumente betrokke raak met ander mense wat probeer om ons geloof belaglik te maak nie . Vermy ook 'n stryery met diegene wat sê dat net ware Israeliete deur God gered sal word as hulle oor die nodige geslagsregisters beskik om dit te bewys . Moet ook nie jou tyd mors om met ander te stry oor hoe ons die wet van Moses moet probeer hou nie . Al hierdie gesprekke en argumente help net mooi niks nie . Dis 'n mors van kosbare tyd .
56003010	Loop lig vir daardie mense wat moeilikheid maak . Sê vir hulle om op te hou daarmee . As dit nie help nie , gaan probeer 'n tweede keer . Maar daarna moet jy hulle uitlos .
56003011	Dan weet jy dat hulle hulle nie aan God steur nie . Hulle eie sondes sal op die ou end teen hulle tel .
56003012	Titus , ek sal binnekort vir Artemas , of dalk vir Tigikus , na jou toe stuur om jou te kom help . Sodra een van hulle daar is , moet jy asseblief vir my kom kuier . Ek bly in Nikopolis oor vir die winter . Kom hiernatoe .
56003013	Daar kom ook twee mans na jou toe oor wie jy jou moet ontferm . Hulle name is Senas , 'n regsgeleerde , en Apollos . Maak jou hart en jou huis vir hulle oop . Kyk dat hulle 'n dak oor hulle kop het en ook iets om te eet .
56003014	Sê ook vir die gelowiges om self te werk vir hulle eie brood . Deur goeie werk moet hulle in hul eie lewensbehoeftes voorsien . Hulle moet soos bome wees wat goeie vrugte vir die Here dra .
56003015	Titus , al die gelowiges hier by my stuur vir jou groete . Sê asseblief ook groete aan al die gelowiges daar by jou . God se goedheid bly by julle almal .
57001001	Van Paulus . Ek is op die oomblik in die tronk omdat ek die goeie nuus oor Jesus Christus bekendmaak . Timoteus , my broer in die Here , is ook hier by my . Ek skryf hierdie brief aan jou , Filemon , my liewe vriend wat saam met my in die Here se diens staan .
57001002	En ook aan Affia , ons suster in die Here . En aan Argippus , wat hard saam met ons veg in die Here se werk . Ook aan almal in die gemeente wat gereeld daar in jou huis bymekaarkom .
57001003	God ons Vader en die Here Jesus Christus skenk aan julle almal genade en vrede .
57001004	Filemon , ek dink gedurig aan jou en ek bid so baie vir jou . Ek sê elke keer vir God baie dankie wanneer ek aan jou dink , want ek hoor net die wonderlikste dinge van jou .
57001005	Almal praat van jou onverskrokke geloof in die Here Jesus en van jou liefde vir Hom en vir ander gelowiges .
57001006	Ek bid dat jou verhouding met my as jou broer in die geloof jou nog meer sal laat besef watter goeie dinge God aan ons geskenk het . Dit is ons deel omdat ons in Christus glo .
57001007	My liewe vriend , jou liefde vir ander Christene is vir my 'n riem onder die hart . Dit bring groot vreugde en troos vir my . Jy het al so baie beteken vir mense wat God dien .
57001008	Filemon , ons albei glo in Christus . Daarom sou ek jou kon beveel om te doen wat ek jou nou wil vra .
57001009	Tog verkies ek om eerder by jou te pleit om na my versoek te luister omdat ons albei die Here liefhet . Ek , Paulus , doen dit as 'n ouer persoon wat jou respek waardig is , en ook as iemand wat boonop in die tronk is ter wille van Christus Jesus .
57001010	My versoek gaan oor Onesimus , my kind in die geloof . Hier in die tronk het ek sy pa in die Here geword toe hy tot bekering gekom het .
57001011	Vroeër kon jy nie veel met hom uitrig nie , maar nou het alles verander . Van nou af gaan hy sommer baie vir my en jou beteken .
57001012	Daarom stuur ek hom na jou toe terug . Dit voel vir my of 'n deel van my hart uitgeruk is en saam met hom teruggaan .
57001013	Ek sou Onesimus bitter graag hier by my wou hou . As hy hier gebly het , kon hy my in jou plek bygestaan het . Want , soos jy weet , gaan my sendingwerk voort selfs terwyl ek ter wille van die evangelie in die tronk is .
57001014	Maar ek wou hom nie sonder jou toestemming hier hou nie . As ek Onesimus hier gehou het , sou jy verplig gewees het om dit so te aanvaar , maar dan sou ek nie reg opgetree het nie . Jy moet self daaroor besluit .
57001015	Dit is eintlik goed dat jy Onesimus so 'n rukkie lank verloor het . Nou kry jy hom vir altyd terug . En gelukkig ook op 'n heeltemal ander manier as wat jy gedink het .
57001016	Nie meer as 'n slaaf nie . Nee , hy is nou baie meer as dit . Jy kry Onesimus nou terug as jou broer in die Here ; as iemand vir wie jy baie lief moet wees . Onesimus was 'n wonderlike broer vir my terwyl hy saam met my in die tronk was ; hoeveel te meer sal hy dit nie vir jou wees nie . Jy kry nou 'n splinternuwe mens en 'n broer in die Here terug .
57001017	Filemon , as jy my as jou vriend en medestryder in die evangelie beskou , moet jy Onesimus ook as jou vriend beskou . Ontvang hom presies net soos jy my sou ontvang .
57001018	As hy vroeër iets daar by jou gevat het , of as hy jou nog enige geld skuld , moet jy dit maar op my rekening sit .
57001019	Daarom skryf ek , Paulus , hier groot en duidelik : " EK SAL ALLES BETAAL . " Terloops , voordat jy rekenings begin uitskryf , ek hoef jou seker nie te herinner aan wat jy my nog alles skuld nie , of hoe ? Jy is jou ganse nuwe lewe as gelowige aan my verskuldig .
57001020	My liewe broer in die Here , bewys my tog hierdie groot guns . Neem Onesimus met oop arms terug . Ek vra dit nie ter wille van myself nie , maar ter wille van die saak van die Here . As jy dit doen , sal my hart oorloop van vreugde as jou broer in Christus .
57001021	Filemon , ek vertrou jy sal doen wat ek jou vra ; daarom dat ek hierdie brief aan jou skryf . Eintlik weet ek dat jy nog baie meer sal doen as wat ek van jou vra .
57001022	Jy kan ook solank jou gastekamer vir my begin gereedmaak . Binnekort kom ek weer daar na julle toe . Julle bid mos lankal tot God dat ek vrygelaat word en weer na julle toe kom .
57001023	Epafras , wat ook hier saam met my in die tronk sit ter wille van sy geloof in Christus Jesus , stuur groete vir jou .
57001024	So ook my helpers : Markus , Aristargos , Demas en Lukas .
57001025	Ons Here Jesus Christus se goedheid is by elkeen van julle .
58001001	Deur die jare heen het God nie stilgebly nie . Hy het gedurig met ons voorouers gepraat deur spesiale boodskappers te stuur en ook nog op baie ander maniere .
58001002	Maar die tyd is nou ryp dat God sy mense weer naby aan Hom wil bring . Daarom het Hy met ons kom praat deur sy Seun , aan wie God alles gegee het . Deur hierdie Seun het God alles gemaak wat bestaan .
58001003	Wanneer jy na die Seun kyk , sien jy eintlik vir God self en hoe wonderlik Hy is . Die Seun lyk net soos God . Hy sorg dat alles in die skepping bly soos dit behoort te wees , want Hy hoef net te praat en dan gebeur dit . Nadat Hy gesorg het dat ons skoon gewas is van ons sondes , is Hy terug na die magtige en groot God in die hemel toe .
58001004	Daar sit Hy nou op die ereplek langs God . God het Hom belangriker as enige ander hemelse wese gemaak . Daar is nie 'n hemelse wese wat in status of posisie naby die Seun kom nie . Hy is eenvoudig baie groter as hulle .
58001005	Daar is nie enige hemelse wese oor wie God ooit die dinge gesê het wat Hy oor sy Seun gesê het nie . Vir wie van hulle het Hy ooit gesê : " Jy is my Seun ; Ek is jou Vader van vandag af , " of : " Ek is sy Vader en Hy is my Seun " ?
58001006	God het hierdie Seun van Hom die spesiale ereposisie as die oudste Seun gegee . Dit is 'n besondere voorreg . God sê dan : " Al die hemelse wesens moet Hom dien soos hulle My dien . "
58001007	Wanneer God van die hemelse wesens praat , sê Hy wel : " God maak sy boodskappers soos die wind en sy dienaars soos weerligstrale . "
58001008	Maar van sy Seun sê Hy : " U , o God , sal vir ewig en altyd heers . Soos 'n koning sal U vir altyd goed en reg regeer .
58001009	U hou van dinge wat reg is en wil niks te doen hê met dinge wat verkeerd is nie . God het U gevra om oor alles te heers , terwyl almal baie bly was daaroor . Nie een van die ander wat saam met U daar was , het 'n kans gestaan nie . "
58001010	God sê nog ander dinge ook oor sy Seun . Hy sê : " Here , U het alles begin . U het die aarde gemaak . Met u hande het U die hemel sy vorm gegee .
58001011	Al hierdie dinge sal eendag vergaan en nie meer daar wees nie . Soos 'n stuk klere stukkend gaan en uiteindelik weggegooi word , so sal al dié dinge ook eendag verdwyn , maar U sal vir altyd daar wees .
58001012	Soos klere sal U alles wat gemaak is , opvou en iets anders in die plek daarvan sit . U bly egter vir ewig en altyd dieselfde . U word nooit oud nie en sal ook nooit doodgaan nie . "
58001013	Luister 'n bietjie , het God ooit dít van die hemelse wesens gesê : " Sit hier op die spesiale ereplek langs My tot Ek al jou vyande magteloos voor jou laat lê " ?
58001014	Is die hemelse wesens nie eintlik maar net geeste wat God stuur om sy mense te help nie ?
58002001	Ons moet wat ons gehoor het nie so ligtelik opneem nie . Ons moet ernstig daaroor wees sodat ons nie dalk op die verkeerde pad beland nie .
58002002	Die boodskap wat voorheen deur hemelse wesens aan die mense verkondig is , was natuurlik nie sommer stories nie . Mense het daarna geluister en wie hulle nie daaraan gesteur het nie , is gestraf soos dit hoort .
58002003	As dit so was , watter kans het ons dan om los te kom as ons die wonderlike verlossing ignoreer wat Jesus bring ? Die Here het self begin om mense te vertel hoe hulle weer by God kan uitkom . Mense wat Hom hierdie dinge hoor sê het , het dit weer vir ons kom vertel . Daarom weet ons dit is waar .
58002004	God self het ook beklemtoon dat dit waar is deur wonderlike dinge en allerhande tekens daarmee saam te laat gebeur . Hy het ook deur die Heilige Gees aan die gelowiges baie spesiale geestelike geskenke gegee soos Hy gevoel het Hy wil doen .
58002005	Jesus wat ons red , gee vir ons 'n nuwe bestaan in 'n nuwe wêreld . Dit is waaroor ons praat . God het egter nie die hemelse wesens baas oor die nuwe wêreld gemaak nie .
58002006	Iewers in die Skrif vra iemand vir God : " Wat is daar in 'n mens dat U hoegenaamd nog aandag gee aan hom ? Is 'n mens die moeite werd dat U so vir hom sorg ?
58002007	En tog , U het die mens vir 'n rukkie 'n laer posisie as die hemelse wesens gegee . U het egter vir die mens die eer gegee wat net konings het .
58002008	U het alles vir hom gegee om oor te regeer . " As die Skrif sê dat God alles aan die mens gegee het om oor te regeer , beteken dit álles , sonder enige uitsondering . Soos dit op die oomblik lyk , regeer die mens nog nie oor alles nie .
58002009	Daar is egter een uitsondering en dit is Jesus . Ons sien dat Hy vir 'n kort rukkie 'n laer posisie as die hemelse wesens gehad het . Hy het selfs gely en is doodgemaak .
58002010	Maar nou is dit anders . Juis omdat Hy so gely het , het God Hom 'n belangriker posisie as die hemelwesens gegee . In die oë van almal is Hy nou so belangrik soos 'n koning vir sy onderdane is . Dit was egter goed dat God Jesus vir 'n kort rukkie minder belangrik as die hemelse wesens gemaak het . So kon Hy as mens sy lewe in ons plek gee . God het alles gemaak en alles wat bestaan , bestaan net vir Hom . Hy wil ook hê dat baie mense hemel toe moet gaan . Daarom is daar niks mee verkeerd dat Hy Jesus laat ly het sodat daar geen twyfel kan bestaan dat Jesus absoluut volmaak is nie . Jesus is immers die Een wat mense moet red .
58002011	Dit is Jesus wat sorg dat mense na God toe mag gaan , en die mense wat deur Jesus vir God aanvaarbaar gemaak word , behoort aan dieselfde gesin . Daarom is Jesus nie skaam om hulle sy broers en susters te noem en hulle so te behandel nie .
58002012	Hy sê : " Ek sal my broers en susters alles vertel wat Ek van U weet . Waar almal saam is , sal Ek liedere sing wat vertel hoe groot en belangrik U werklik is . "
58002013	Dit het Hy ook nog oor die familie gesê : " Ook Ek vertrou God altyd , " en : " Kyk , hier is Ek en al die kinders wat God My gegee het . "
58002014	Hierdie kinders in die familie van God is almal mense en daarom is dit logies dat Jesus ook mens geword het . Op dié manier kon Hy ook doodgaan om so die duiwel op sy plek te sit . Dit is mos juis die duiwel wat mense doodmaak .
58002015	So het Jesus die mense vrygemaak van die vrees wat hulle altyd nog vir die dood gehad het .
58002016	Ons weet goed dat Hy nie al die moeite gedoen het om die hemelse wesens te kom help nie . Hy het dit gedoen om mense te kom help .
58002017	Daarom was dit nodig dat Jesus in elke opsig 'n mens moes word , net soos ons , sy broers en susters . So kan Hy regtig namens mense die diens aan God bewys wat God verwag . Hy kan die hoëpriester wees wat simpatie met mense het en wat mense se belange op sy hart dra . So kan Hy daarvoor sorg dat mense se sondes vergewe word en nie teen hulle gehou sal word nie .
58002018	Juis omdat Hy self ervaar het hoe dit voel om swaar te kry en nee te moet sê vir versoekings , kan Hy mense wat ook in sulke situasies beland baie goed help .
58003001	My broers en susters , God het julle geroep om net Syne te wees . Laat Jesus daarom die fokus van julle lewe wees . Konsentreer op wat Hy wil hê , want ons almal stem saam dat God Hom gestuur het en dat Hy as Hoëpriester ons saak by God moet gaan stel . Dit vertel ons ook vir ander mense .
58003002	God het Jesus aangestel en Jesus het alles gedoen soos God dit van Hom verwag het , net soos Moses destyds getrou gedoen het wat God wou hê .
58003003	In vergelyking met Moses is Jesus egter baie belangriker . Om 'n voorbeeld te gebruik : die bouer is tog baie belangriker as dit wat hy bou . Laat ek die beeld verder neem .
58003004	Elke huis moet deur iemand gebou word , maar dit is God wat almal en alles bou .
58003005	Moses was soos 'n getroue werker in God se huis . Hy het mense ook vertel van al die dinge wat God nog in die toekoms sou sê .
58003006	Christus is egter nie soos 'n werker nie , maar soos die seun lojaal in die huis van God . Ons is die huis van God wanneer ons vasberade tot die einde toe met oortuiging bly vashou aan alles wat God beloof het .
58003007	Luister na wat die Heilige Gees sê : " Vandag , as julle God met julle hoor praat ,
58003008	moet julle nie ignoreer wat Hy sê nie . Julle voorvaders het presies dit in die woestyn gedoen — hulle het teen My gedraai en gekyk hoe ver hulle met My kan gaan voor Ek my geduld verloor . Julle moet beslis nie hulle voorbeeld volg nie .
58003009	In die woestyn het Ek 40 jaar lank vir hulle so baie gedoen en hulle het dit geweet ; nogtans het hulle my geduld tot die uiterste op die proef gestel .
58003010	Uiteindelik het my geduld opgeraak en Ek het gesê : ' Hulle wil nie regtig by My wees nie , maar is heeltyd op soek na iets anders , hulle stel nie regtig belang om te gaan waar Ek gaan nie . '
58003011	Dit het My kwaad gemaak en daarom het Ek gesê : ' Hulle sal nooit voel hoe dit is om vir ewig saam met My te rus nie . ' En Ek sal nooit van plan verander nie . "
58003012	Wees daarom wakker , my broers en susters . Maak seker dat daar nie iemand onder julle is wat so in die sonde baljaar dat hy die pad na die lewende God byster raak omdat hy God nie meer vertrou nie .
58003013	Praat mekaar elke dag moed in terwyl God nog vir ons die kans gee om dit te doen . Help mekaar dat nie een van julle deur die lekker van die sonde so betower word dat julle God nie meer raaksien nie .
58003014	Wat Christus s'n is , is ons s'n as ons enduit vasberade op God bly vertrou soos ons dit aan die begin gedoen het .
58003015	Luister weer 'n keer wat gesê is : " Vandag , as julle God met julle hoor praat , moet julle Hom nie ignoreer soos julle gemaak het toe julle teen Hom gedraai het nie . "
58003016	Wie was hierdie mense met wie God gepraat en wat so teen God gedraai het ? Was dit nie die einste mense vir wie Moses uit Egipte laat trek het nie ?
58003017	En met wie het God se geduld in die 40 jaar opgeraak ? Was dit nie die mense wat nie wou doen wat God vra nie ? Hulle is toe mos net daar in die woestyn dood .
58003018	Vir wie het God gesê dat hulle vir seker nooit sal ervaar wat dit beteken om vir ewig saam met Hom te rus nie ? Ja-nee , dit was niemand anders nie as die mense wat nie na Hom wou luister nie .
58003019	Dit is geen geheim waarom hulle nie vir ewig saam met God sal rus nie : hulle het God nie vertrou nie .
58004001	God het beloof dat sy mense eendag vir ewig saam met Hom sal rus . Dit geld ook vir ons . Ons moet seker maak dat julle almal dit uiteindelik sal haal .
58004002	Ons het ook die boodskap van God se redding gehoor , net soos die Israeliete van ouds . Hulle het hulle egter nie daaraan gesteur nie , en daarom was dit niks vir hulle werd nie . Hulle het dit gehoor , maar wou dit nie glo nie .
58004003	Dit is net ons wat op God vertrou en sy boodskap glo wat eendag vir ewig saam met God sal rus . God self het mos gesê : " Dit het My kwaad gemaak en daarom het Ek gesê : ' Hulle sal nooit voel hoe dit is om vir ewig saam met My te rus nie . ' En Ek sal nooit van plan verander nie . " Hierdie plek waar ons vir ewig saam met God sal rus , is lankal klaar , want alles wat God gedoen het , het Hy klaargemaak toe Hy die wêreld gemaak het .
58004004	Iewers staan mos oor die sewende dag geskryf : " Op die sewende dag het God gerus toe Hy al sy werk klaar gedoen het . "
58004005	Maar daar staan tegelyk ook dat mense wat nie na God wou luister nie , nie vir ewig saam met God sal rus nie .
58004006	Hoe moet ons dié twee uitsprake verstaan ? Twee dinge staan vas : daar is nog mense wat vir ewig saam met God sal gaan rus , maar daar is ook mense wat nie vir ewig saam met God sal rus nie . Dit is daardie mense wat wel God se boodskap gehoor het , maar nie wou doen wat Hy van hulle gevra het nie .
58004007	Maar God het die mense nog 'n kans gegee . Daarom het Hy nog 'n dag , wat Hy " vandag " noem , gegee . Hy het lank daarna weer deur Dawid daaroor gepraat : " Vandag , as julle God met julle hoor praat , moet julle Hom nie ignoreer nie . "
58004008	Hierdie rus wat God aan mense beloof het , is nie die rus wat Josua vir die Israeliete gegee het toe hy hulle in Kanaän ingelei het nie . Dan sou God mos nie jare later deur Dawid weer van 'n ander dag ( die " vandag " ) gepraat het nie .
58004009	Vir God se mense wag daar dus 'n spesiale rus soos God op die sewende dag gerus het .
58004010	Iemand wat vir ewig saam met God sal rus , sal net soos God rus nadat Hy alles gemaak het .
58004011	Ons moet nie die voorbeeld van die ou Israeliete volg en by God in die moeilikheid beland soos hulle nie . Hulle wou mos nie na God luister nie . Ons moet egter ons uiterste bes probeer om seker te maak dat ons vir ewig saam met God sal gaan rus .
58004012	Wat God sê , is nie maar net dooie woorde nie . Nee , wat Hy sê , gebeur en daar is geen keer aan nie . Sy woorde is ook nie oppervlakkig nie . Soos 'n skerp mes diep kan sny , so sny dít wat God sê tot diep binne-in jou : ja , tot daar waar jy gedink het jy dinge kan wegsteek . Wat jy dink en hoe jy oor dinge voel , kom alles onder die soeklig van wat God sê . Jy sal nie kan wegkom nie .
58004013	God weet alles wat in die wêreld aangaan . Net mooi niks kan vir Hom weggesteek word nie . Hy sien en weet alles asof dit voor Hom op 'n tafel uitgepak is . So sal ons ook voor Hom moet staan en antwoorde gee oor wat in ons lewe aangaan .
58004014	Ons bely dat ons God vertrou en daaraan moet ons met albei hande styf vashou . Ons het baie goeie rede om dit te doen : Jesus , die Seun van God , is ons groot Hoëpriester wat tot by God self gegaan het . Hy sal ons saak by God behartig .
58004015	Hy is nie iemand wat niks van ons weet en daarom nie simpatie met ons swakhede sal hê nie . Nee , Hy het al dieselfde pad as ons geloop en is deur dieselfde versoekings as ons , met dié verskil dat Hy nie een maal 'n fout gemaak het nie .
58004016	Ons hoef dus nie bang te wees of te wonder of ons na God toe mag gaan nie . Ons kan maar gaan , want God sal baie goed wees vir ons . Wanneer ons dit nodig het , sal God vir ons meer gee as wat ons verdien en ons met sy liefde omvou .
58005001	Laat ons oor hoëpriesters nadink . 'n Hoëpriester word uit mense gekies en aangestel om ander mense se sake by God te behartig . Dit gaan oor godsdienstige dinge wat God raak : die hoëpriester moet allerhande offers vir God gee sodat God nie die mense straf vir al die verkeerde dinge wat hulle doen nie .
58005002	Omdat die hoëpriester self 'n swak mens is , sal hy simpatie hê met mense wat verkeerde dinge doen of wat nie weet wat reg is nie .
58005003	Daarom moet hy eers vir al die verkeerde dinge wat hy self gedoen het met 'n offer vir God om verskoning vra voordat hy dieselfde vir die ander mense kan doen .
58005004	Iemand kan nie self besluit dat hy 'n hoëpriester wil wees nie . Nee , God roep 'n mens om daardie werk te doen , soos Hy Aäron geroep het .
58005005	Jesus het ook nie vir Homself die belangrike werk van hoëpriester gevat nie . God het vir Hom gesê : " Jy is my Seun en Ek is jou Vader van vandag af , "
58005006	of soos God op 'n ander plek sê : " Jy sal vir altyd 'n priester wees ; Jy sal 'n priester wees soos Melgisedek dit was . "
58005007	Toe Jesus destyds op aarde was , het Hy God baie mooi gevra om Hom uit die dood te red . Hy het baie ernstig met trane in sy oë daarvoor gebid , omdat Hy geweet het dat God dit kan doen . En God het dit gedoen omdat Jesus Homself met soveel oortuiging in God se hand geplaas en Hom gehoorsaam het .
58005008	Al was Jesus sy Seun , het Hy ervaar wat dit beteken om regtig gehoorsaam te wees deurdat Hy na God bly luister het , al het dit met Hom hoe swaar gegaan .
58005009	Nadat Hy gewys het dat Hy aan God en net aan Hom gehoorsaam is en nooit iets doen waarvan God nie hou nie , kon Hy die ewige lewe uitdeel aan almal wat na Hom wou luister .
58005010	God het Hom dan ook aangestel as 'n Hoëpriester , net soos Melgisedek 'n hoëpriester was .
58005011	Ek kan nog baie hieroor sê , maar dit is vir my moeilik om dit behoorlik by julle tuis te bring , omdat julle nie eintlik wil luister nie .
58005012	Om die waarheid te sê , behoort julle eintlik self al mense te gewees het wat ander van die dieper dinge van die godsdiens kon vertel . Maar kyk net na julle : 'n mens moet julle weer van die begin af al die basiese dinge oor God en sy boodskap leer .
58005013	Op geestelike gebied is julle soos regte babatjies wat net melk drink en geen vaste kos kan eet nie . En iemand wat dit doen , is nog 'n babatjie in die geloof . Hy weet nog nie eens mooi wat die verskil tussen reg en verkeerd is nie .
58005014	Vaste kos is bedoel vir grootmense , ook op geestelike vlak . Hulle het al in die lewe geleer om te weet wat goed en wat sleg is .
58006001	Laat ons nou nie in die wegspringblokke bly sit deur vas te steek by die heel basiese dingetjies wat ons oor Christus geleer het nie . Kom ons praat 'n bietjie oor dinge wat vir grootmense in die geloof bedoel is . Ons het nou al genoeg gepraat oor hoe ons dinge moet laat staan wat op die geestelike dood uitloop , of dat ons maar net op God moet vertrou .
58006002	Ek gaan ook nie weer die doop of die handoplegging bespreek nie en nie weer 'n keer vir julle vertel dat ons uit die dood lewendig gaan word of dat God die ongelowige mense gaan straf nie .
58006003	Laat ons 'n bietjie oor dieper dinge praat , as God wil .
58006004	Een ding sal nie gebeur nie : sê nou daar is mense wat saam met julle in die kerk gesit en oor wie die lig van God reeds geskyn het . Hulle het al 'n voorsmaak gekry van die hemel en van wat vir hulle wag , hulle was deel van die werk van die Heilige Gees
58006005	en hulle ken God se wonderlike boodskap . Hulle het ook al stukkies van die krag ervaar wat met die wederkoms voluit gaan losbreek .
58006006	En sê nou hulle wil ten spyte van dit alles niks meer met God te doen hê nie en hulle los die kerk ? Wel , dit is nie moontlik om hulle weer 'n keer na God toe terug te lei nie . Dit is so goed of hulle in hulleself die Seun van God van voor af gekruisig en Hom voor almal belaglik gemaak het .
58006007	Laat ek dit vir julle met 'n voorbeeld verduidelik . Sê nou daar is twee stukke grond en op albei stukke grond val daar genoeg reën . Die een stuk grond lewer die pragtigste oes op en die boer is trots daarop . Van so 'n stuk grond hou God en God sal na so 'n stuk grond kyk .
58006008	Maar die ander stuk grond is net vol nuttelose goed soos dorings en bossies . Dit is hopeloos en niks werd nie . God kan enige oomblik besluit om niks meer met daardie grond te doen te hê nie en om dit aan die brand te steek .
58006009	My liewe vriende , ek klink miskien kwaai . Nogtans is ek seker dat dit nie so sleg gaan met julle nie . Ek weet julle is God s'n en leef ook soos mense wat gered is .
58006010	God is regverdig . Hy sal onthou wat julle alles vir Hom doen . Hy weet dat omdat julle Hom liefhet , julle gedurig ander Christene help en altyd reg is om te help waar julle kan .
58006011	Ek wil graag hê julle moet aanhou om God so ywerig te dien . Hou so aan tot God alles gedoen het wat Hy beloof het .
58006012	Moenie lui word om God te dien nie . Doen wat die Christene voor julle gedoen het . Hulle het gekry wat God beloof het , omdat hulle geduldig was en op God bly vertrou het .
58006013	God het Abraham iets beloof . Om vir Abraham te wys hoe ernstig Hy is , het Hy 'n eed afgelê . Om 'n eed te neem moet iemand die gesag van iets groters as hyself inroep . Vir God is daar egter nie iets wat groter is as Hy nie . Daarom het God Homself ingeroep en vir Abraham
58006014	gesê : " Ek sal baie goed vir jou wees en vir jou 'n groot nageslag gee . "
58006015	Abraham het geduldig gewag tot God gedoen het wat Hy beloof het .
58006016	Soos ek gesê het , as iemand 'n eed neem , roep hy die gesag in van iets of iemand wat groter is as hy . Dan twyfel niemand meer dat die persoon ernstig is oor wat hy sê nie .
58006017	Daarom het God ook 'n eed geneem . Hy wou doodseker maak dat nie Abraham of sy nageslag sou twyfel dat Hy sal doen wat Hy beloof het nie .
58006018	Daar is nou twee dinge wat soos 'n paal bo water staan en nooit verander sal kan word nie : daar is die belofte van God en die eed wat Hy geneem het . En God kan nie lieg nie . Ons wat na God toe is om gered te word kan daarom vir seker weet dat God sy beloftes sal hou .
58006019	Om God so te vertrou is soos 'n geestelike anker . Dit gee ons lewe vastigheid en sekerheid . Dit verbind ons ook direk met God self in die heiligste van heilige plekke .
58006020	Jesus , wat die pad na God vir ons oopmaak , is klaar daar ter wille van ons . Hy is mos ons Hoëpriester op dieselfde manier as wat Melgisedek 'n priester was .
58007001	Jesus is 'n priester soos Melgisedek . Wat beteken dit ? Melgisedek was sowel die koning van Salem ( wat later Jerusalem geword het ) as 'n priester van die allergrootste God . Abraham was op 'n keer op pad terug van 'n oorlog af ; dit was toe hy die klomp konings verslaan het . Op pad loop hy toe vir Melgisedek raak .
58007002	Melgisedek seën toe vir Abraham en in ruil gee Abraham vir hom 'n tiende van die goed wat hy in die oorlog afgevat het . Om mee te begin : die naam Melgisedek beteken " koning wat doen wat reg is " . Verder beteken " koning van Salem " eintlik " koning wat vrede maak " .
58007003	Waar hy vandaan gekom en wie sy pa en ma was , is 'n geheim . Niemand weet wanneer hy gebore is of wanneer hy dood is nie . Hy is net soos die Seun van God . Hy is ook 'n priester vir altyd .
58007004	Kyk net hoe belangrik was Melgisedek regtig : Abraham , die groot voorvader van God se volk , het aan hom 'n tiende gegee van wat hy in die oorlog gewen het .
58007005	Dit is wel so dat die wet sê dat net nakomelinge van Levi priesters mag word . Die volk moes aan hulle 'n tiende gee van wat hulle gehad het , al was die Leviete ook maar net deel van dieselfde volk as hulle .
58007006	Maar Melgisedek was glad nie deel van die Leviete nie . Juis vir hom het Abraham 'n tiende gegee en hy het Abraham geseën , en onthou , God het Abraham alles beloof .
58007007	Een ding is seker : die belangriker persoon seën die onbelangriker persoon .
58007008	Boonop is die Leviete sterflik en kan hulle net die tiendes insamel tot hulle doodgaan , maar van Melgisedek word gesê dat hy nie dood is nie , maar leef .
58007009	Ons kan dit ook so stel : Levi , wat van God se volk die tiendes insamel , moes self deur sy vader Abraham aan Melgisedek sy tiende betaal .
58007010	Immers , toe Abraham vir Melgisedek 'n tiende gegee het , was Levi eintlik nog in die liggaam van Abraham , sy voorvader . Daarom kan ons sê dat hy dit eintlik self gedoen het .
58007011	Daar is nog 'n ander vraag : Waarom moes daar nog 'n ander soort priester kom ? Aäron , as Leviet , en sy nakomelinge was mos daar : Waarom is priesters soos Melgisedek ook nog nodig ? Immers , die wet en alles is gegee met die Leviete wat dit organiseer . Wel , die Levitiese priesters met die wet en al kon nie doen wat hulle moes doen nie . Daarom was 'n priester wat soos Melgisedek is , ook nodig .
58007012	As daar dan 'n ander soort priester kom , is dit nodig dat die wette ook verander .
58007013	Immers , Jesus kom uit die stam van Juda . Die ou wet ( van Moses ) sê mos dat iemand uit daardie stam nie 'n priester mag word of daardie soort werk mag doen nie .
58007014	
58007015	Hoe dinge verander het , word nog duideliker as ons besef dat Jesus 'n priester is op dieselfde manier as wat Melgisedek dit was .
58007016	Wat beteken dit ? Dit beteken dat as jy vra hoekom Jesus 'n priester is , jy nie vra uit watter mense Hy afstam en volgens watter reëls dit bepaal word nie . Jesus leef immers van altyd af en sal vir altyd leef . Wie Hy is en wat Hy mag wees , word nie afgelei uit wie sy menslike pa of ma is nie .
58007017	Want die Skrif sê self : " U sal vir altyd 'n priester wees net soos Melgisedek een was . "
58007018	Die ou reëls van Aäron-hulle werk nie meer nie , omdat dit nie regtig mense kon help soos dit moes nie .
58007019	Deur daardie wet kon die mense se saak by God nie regtig reggemaak word nie . Maar nou is daar 'n ander manier : Jesus ! En dit werk , want so kom ons baie naby aan God .
58007020	En nog 'n ander ding : God het Jesus met 'n eed priester gemaak . Nie een van die ander priesters kan dit sê nie .
58007021	Toe God Jesus as priester aangestel het , het Hy gesê : " Met 'n eed het die Here sy woord gegee en sal dit nooit terugtrek of breek nie : ' Jy is die priester vir ewig en altyd . ' "
58007022	Daarom kan Jesus ons waarborg dat daar nou 'n baie beter ooreenkoms tussen ons en God is .
58007023	In die verlede was daar rye priesters , want soos hulle dood is , moes daar nuwe priesters aangestel word .
58007024	Met Jesus is dit glad nie so nie . Hy leef vir ewig en daarom sal Hy vir altyd priester bly . Ons hoef dus nie 'n ander priester te soek nie .
58007025	Juis daarom kan Hy ons saak by God regmaak wanneer ons deur Hom na God toe gaan . Hy sal altyd daar wees om ons saak by God te stel , want Hy leef vir altyd .
58007026	Ons het nou 'n Hoëpriester wat alles vir ons doen wat ons nodig het . God is opgewonde oor Hom . Hy het nie foute gemaak nie en kan nie van een verkeerde ding beskuldig word nie . Hy is anders as sondaars wat heeltyd foute maak . Hy is nou by God self in die hemel , so belangrik is Hy regtig . Die ander priesters moes mos dagin en daguit eers offers bring om vir God om verskoning te vra vir al die verkeerde dinge wat hulle gedoen het . Dan eers kon hulle offers bring vir die sonde van die ander mense .
58007027	Maar dit is nie vir Jesus nodig nie . Hy het een offer gebring en toe het God gesê dit is genoeg . Daar is nie meer offers nodig nie . En daardie offer was toe Hy Homself geoffer het .
58007028	Laat ek dit 'n bietjie saamvat : die hoëpriesters van ouds was maar swak mense . Nou , na die wet , het God met 'n eed sy Seun Hoëpriester gemaak . Hy is volmaak en sal sorg dat alles gedoen word wat nodig is . Dit sal vir altyd so wees .
58008001	Wat ek wil sê , is dit : ons het die wonderlikste Hoëpriester denkbaar . Hy sit op die ereplek langs die magtige God self .
58008002	In die heilige plek waar God is , is Jesus besig om as Hoëpriester vir ons te doen wat vir ons nodig is om ook by God te wees . Dis nie mense wat God se heilige blyplek gebou het nie , maar God self het dit gedoen .
58008003	Die eintlike werk wat 'n hoëpriester moet doen , is om namens mense vir God geskenke en offers te gee . Jesus moes daarom ook iets hê om te offer .
58008004	As Hy maar net 'n gewone mens op aarde was , sou Hy nie eens 'n priester kon wees nie , want daar was al priesters . Die wet sê mos presies wie op aarde 'n priester mag wees en wie nie .
58008005	Hierdie priesters werk egter in 'n heilige plek op aarde wat in vergelyking met die hemelse heilige plek maar net soos 'n skaduwee is . Die aardse een is maar soos 'n tekening van die werklike een in die hemel . Toe Moses die heilige plek vir die Israeliete in die woestyn reggemaak het , het God dit mos duidelik vir hom gesê : " Maak doodseker dat jy alles presies so maak soos Ek dit vir jou op die berg gewys het toe jy by My was . "
58008006	Die werk wat Jesus as priester doen , is baie beter as die ander priesters se beste pogings . Net so is die ooreenkoms wat Hy tussen God en die mense gemaak het verreweg beter as die oue , omdat dít wat God beloof het soveel beter is .
58008007	As die eerste ooreenkoms volledig en sonder probleme was , sou 'n tweede een mos nie nodig gewees het nie . Dat alles nie met die eerste ooreenkoms reg verloop het nie , kan ons daarin sien dat God ontevrede met sy mense was .
58008008	Luister wat het Hy gesê : " Die tyd sal kom wanneer Ek 'n nuwe ooreenkoms met die mense van Israel en Juda sal maak .
58008009	Dit sal heeltemal anders wees as die ooreenkoms wat Ek met hulle voorgeslagte gemaak het . Ek praat van die ooreenkoms wat Ek met hulle gemaak het toe Ek hulle veilig uit Egipte uitgelei het . Maar hulle het nie hulle deel van die ooreenkoms nagekom nie . Daarom het Ek ook nie meer my deel van die ooreenkoms nagekom nie en my rug vir hulle gedraai . " Dit het die Here gesê . Maar die Here het verder gegaan :
58008010	" Ek sal in die toekoms 'n nuwe ooreenkoms met my mense maak . Ek sal seker maak dat hulle nooit sal vergeet wat Ek van hulle wil hê nie . Wat Ek van hulle verwag , sal Ek deel van hulle lewe maak . Ek sal vir hulle hulle God wees en hulle sal my mense wees .
58008011	Dit sal nie meer vir hulle nodig wees om onder mekaar te sê nie : ' Jy moet meer erns maak om die Here te leer ken . ' Hulle almal sal My persoonlik ken , klein en groot .
58008012	Ek sal al die dinge oorsien wat hulle verkeerd gedoen het en hulle foute sal My nie meer pla nie . "
58008013	As God so praat oor die nuwe ooreenkoms , beteken dit mos dat die ou ooreenkoms verby is . As dit verby is , hoef 'n mens jou mos nie meer daaraan te steur nie . Net 'n rukkie , dan dink mense nie meer daaraan nie .
58009001	Met die eerste ooreenkoms was daar 'n heilige plek op aarde en ook baie reëls oor hoe 'n mens God moes aanbid .
58009002	'n Spesiale plek met twee kamers is reggemaak . Die eerste kamer is die " Heilige deel " genoem . Daar het hulle 'n lamp en die tafel met die heilige brood gesit .
58009003	Tussen die eerste en die tweede kamer het daar 'n gordyn gehang wat die twee van mekaar geskei het . Die tweede kamer is die " Heiligste deel " genoem .
58009004	In die kamer het die goue altaar gestaan waarop kruie gebrand is wat lekker ruik , asook die kis wat met goud oorgetrek was . Dit is die " ark " genoem . Die ark het die mense aan hulle ooreenkoms met God herinner . In die ark was daar 'n goue potjie met manna in , Aäron se kierie wat geblom het en die twee plat klipplate waarop die wet van die ooreenkoms tussen God en sy mense geskryf was .
58009005	Bo-op die ark het 'n beeld van twee hemelwesens gestaan wat gerubs genoem is . Hulle het hulle vlerke uitgestrek oor die deksel van die ark . Hulle het die wonderlike grootheid van God voorgestel . Maar ek kan nie nou al dié dinge in besonderhede bespreek nie .
58009006	Nou weet ons ten minste hoe die Heilige plek gelyk het . Die priesters het gereeld in die eerste kamer ( die Heilige deel ) ingegaan . Daar het hulle alles gedoen wat hulle moes .
58009007	Net die hoëpriester kon in die tweede kamer ( die Heiligste deel ) ingaan , niemand anders nie . Hy kon dit ook net een maal 'n jaar doen . Dan het hy bloed saamgevat om te offer sodat sy eie sonde deur God vergewe kon word , asook al die verkeerde dinge wat God se mense gedoen het , al het hulle dit nie eens besef nie .
58009008	Die Heilige Gees het hierdie dinge vir ons laat neerskryf sodat ons kan besef dat die pad na die Heiligste deel vir gewone mense soos ons nog toe was solank daar nog 'n ander vertrek , die Heilige deel , ook was .
58009009	Ons kan nogal baie hieruit leer : mense het wel allerhande geskenke en offers na die Heilige plek toe gebring , maar hulle kon nie heeltemal seker wees dat hulle saak met God dan honderd persent reg was nie .
58009010	Hulle was vreeslik ernstig oor wat hulle mag eet en drink en wat nie en het allerhande dinge gedoen om hulle darem aanvaarbaar vir God te probeer hou . Hierdie soort dinge raak nie regtig die hart van die godsdiens nie en daarom , vandat Christus alles nuut kom maak het , is hierdie dinge ook nie meer nodig nie .
58009011	Christus het gekom as Hoëpriester van die nuwe ooreenkoms tussen God en sy mense . Dit was baie goed . Hy het nie net in 'n plek ingegaan wat maar hier op aarde deur mense gemaak is nie . Hy het deur die Heiligste plek in die hemel ingegaan . Dit is 'n baie beter en volmaakter plek as die een op aarde .
58009012	Hy het nie in die hemelse Heiligste deel ingegaan omdat Hy die bloed van diere by Hom gehad het nie , maar sy eie bloed . Hy het net een maal in die Heiligste deel met sy bloed as offer ingegaan en so het Hy dit vir mense moontlik gemaak om altyd by God te wees .
58009013	Onder die reëls van die ou ooreenkoms is die bloed van bokke of beeste of die as van 'n bul wat op die offeraltaar verbrand is , op iemand gestrooi . So is daar ontslae geraak van al die verkeerde dinge wat die persoon vir God onaanvaarbaar gemaak het .
58009014	Dink net hoeveel duisend keer meer aanvaarbaar sal die bloed van Christus ons dan vir God maak . Die Heilige Gees het Jesus gelei om Homself aan God te offer al het Hy niks verkeerds gedoen nie . So bevry Hy ons van die bekommernis wat ons het oor al die verkeerde dinge wat ons gedoen het en waarvoor ons eintlik net die dood verdien . Nou kan ons die lewende God voluit dien .
58009015	Hy is die Een wat die nuwe ooreenkoms tussen God en sy mense kom maak het . Nou kan almal vir wie God na Hom toe geroep het , alles by Hom kry wat Hy belowe het , want hulle is nou sy kinders . Daarvoor het Jesus self gesorg . Hy het alles gegee wat God gevra het om die verkeerde dinge te vergewe wat die mense gedoen het . Dit geld selfs vir die mense onder die ou ooreenkoms .
58009016	Dit gaan net soos met 'n testament . Die een wat die testament gemaak het , moet eers doodgaan voor die testament in werking kom . Solank hy nog leef , geld die testament nog nie . Die ooreenkoms wat God met sy mense gemaak het , werk soos 'n testament .
58009017	
58009018	Toe God die eerste ooreenkoms met die mense gemaak het , het daar bloed geloop .
58009019	Julle onthou mos dat Moses eers elke reël wat in die wet gemaak is , vir die volk voorgelees het . Toe vat hy wol wat rooi gekleur is en takkies van 'n hisopplant en sprinkel daarmee die bloed van kalwers en bokke saam met water oor die boek waarin die reëls staan en oor al die mense .
58009020	Hy sê toe : " God het met julle 'n ooreenkoms gemaak en julle moet daarby bly . Dié bloed is die bewys van die ooreenkoms . "
58009021	Toe het Moses die bloed gaan sprinkel op die Heilige plek en alles wat daarin vir die diens van God gebruik is .
58009022	Die wet bepaal tog dat omtrent alles so met bloed besprinkel moes word om aanvaarbaar te wees vir God . God vergewe nie sondes as daar nie bloed geloop het nie .
58009023	Die aardse Heilige plek en alles daarin is maar soos 'n skaduwee van die hemelse Heilige plek . As die aardse plek so met bloed vir God aanvaarbaar gemaak is , was daar vir die hemelse Heilige plek 'n baie beter offer nodig .
58009024	Christus is nie sommer in 'n heilige plek in wat deur mense gemaak is en net soos 'n skaduwee van die regte een is nie . Nee , Hy is in die hemel self na God toe om ons saak daar by God namens ons te gaan stel . Die hoëpriester op aarde moes ook natuurlik elke jaar in die Heiligste deel ingaan met die bloed van diere .
58009025	Christus is egter nie weer en weer in die hemel in om Homself elke keer van voor af te offer nie .
58009026	Dan moes Hy mos van die begin af oor en oor gely het . Nee , Christus het maar een maal gekom toe die tyd daarvoor ryp was . Toe het Hy Homself vir God geoffer en so klaargespeel met al ons sondes .
58009027	Net soos 'n mens maar een maal sterf en dan voor God moet gaan staan om sy oordeel aan te hoor ,
58009028	so het Jesus net een maal gesterf . Sy sterwe was soos 'n offer waarmee Hy gesorg het dat God al die verkeerde dinge oorsien wat baie mense gedoen het . Christus sal weer kom , maar hierdie keer nie om vir al die verkeerde dinge wat ons doen te kom boet nie . Hy sal dan kom om almal wat vir Hom wag na God toe te neem .
58010001	Die ou wet het ons maar net 'n vae idee gegee van al die wonderlike dinge wat God nog vir ons sou doen . Dit was soos 'n skaduwee wat 'n mens waarsku dat die regte persoon op pad is . Dag na dag , jaar na jaar , het mense dieselfde offers gebring , maar dit kon nie hulle saak met God heeltemal regmaak nie .
58010002	Dink net daaraan , as die offers regtig gehelp het , sou hulle mos daarmee opgehou het . Dan sou hulle saak met God mos reg gewees het en sou hulle sondes hulle nie langer gepla het nie .
58010003	Maar al die offers herinner hulle nou juis aan al die foute wat hulle gedurig maak .
58010004	Die bloed van bulle of bokke kan mos nie regtig maak dat God Hom nie meer aan al hulle foute steur nie .
58010005	Daarom lees ons in die Skrif dat toe Christus na die wêreld toe gekom het , Hy vir God gesê het : " Allerhande geskenke en offers is nie wat U regtig wil hê nie . Wat U wil hê , is die menslike liggaam wat U vir My gegee het .
58010006	Diere wat verbrand word ter wille van al die verkeerde dinge wat mense gedoen het , stel U nie in belang nie .
58010007	Toe het Ek gesê : ' Kyk , Ek kom om alles te doen wat U wil hê Ek moet doen , net soos daar in die Skrif oor My geskryf is . ' "
58010008	Eers het Christus gepraat oor al die verskillende offers en die diere wat geslag word en dat God dit eintlik nie wil hê nie . ( Die wet het wel gesê dat dit gedoen moes word . )
58010009	Toe het Hy gesê : " Kyk , Ek kom om alles te doen wat U wil hê Ek moet doen . " Hy het die ou offers eenkant toe geskuif om sy eie offer te bring .
58010010	So het Jesus gedoen wat God wou hê . Hy het eens en vir altyd sy liggaam as 'n offer vir ons gegee . Op dié manier het ons God s'n en net Syne geword .
58010011	Die priesters sloof hulle elke dag met dieselfde ou offers af . Hulle doen dit dagin en daguit . Die offers kan tog nooit maak dat God nie meer die verkeerde dinge raaksien wat mense doen nie .
58010012	Maar met Christus is dit baie anders . Hy het net een enkele offer gebring en dit was genoeg vir altyd . Daarna het Hy op die ereplek by God in die hemel gaan sit .
58010013	Daar sit Hy en wag dat God al sy vyande magteloos voor Hom op die grond gaan gooi .
58010014	Deur daardie een offer van Hom het Hy alles honderd persent by God reggemaak vir elkeen wat God spesiaal Syne gemaak het .
58010015	Die Heilige Gees sê vir ons dat dit so is . Eers sê die Gees :
58010016	" Dit is die ooreenkoms wat ek na daardie tyd met hulle sal maak , sê die Here . Ek sal seker maak dat hulle nooit sal vergeet wat Ek van hulle wil hê nie . Wat Ek van hulle verwag , sal Ek deel van hulle lewe maak . "
58010017	En Hy voeg verder nog dit by : " Aan al die verkeerde dinge wat hulle gedoen het , sal Ek My nie meer steur nie . "
58010018	As God Hom dan nou nie meer aan hierdie verkeerde dinge steur nie , is dit ook mos nie meer nodig om allerhande offers daarvoor te bring nie .
58010019	My liewe vriende , ons hoef nou nie meer onseker of bang te wees om na God toe te gaan waar Hy in die Heiligste deel is nie . Ons kan dit doen omdat Jesus vir ons gesterf het .
58010020	Ons het gesê dat daar tussen die twee kamers in die Heilige plek 'n gordyn gehang het . Jesus se liggaam kan met dié gordyn vergelyk word . Die gordyn van Jesus se liggaam is geskeur om so 'n nuwe pad na die lewe saam met God oop te maak .
58010021	Christus is die groot priester wat in beheer is in God se huis .
58010022	Juis daarom kan ons opreg in God se huis ingaan sonder om te twyfel oor dit waarop ons vertrou . Ons binneste is mos silwerskoon gemaak deur die bloed van Jesus , sodat niks ons meer pla nie , en ons liggaam is met skoon water gewas . God breek nooit sy woord nie ; op Hom kan ons reken .
58010023	Daarom kan ons sonder enige twyfel vashou aan die beloftes wat God aan ons gemaak het .
58010024	Laat ons gedurig maniere soek om mekaar opgewonde te maak om goeie dinge vir mekaar te doen en lojaal teenoor mekaar te wees .
58010025	Juis daarom moet ons gereeld bymekaarkom en nie sommer wegbly nie , al doen party van julle dit moedswillig . Laat ons mekaar se hande vat en mekaar daarmee help , veral as ons daaraan dink dat dit nie meer lank is voor die Here weer kom nie .
58010026	As ons die regte pad leer ken het , en dan aanhou om moedswillig dinge te doen waarvan God nie hou nie , is daar nie meer 'n offer wat sal maak dat God Hom nie aan die sondes sal steur nie .
58010027	Al wat vir so iemand oorbly , is om die verskriklike woorde van God te hoor : " Jy is skuldig , " en dan die gloeiende vuur in te stap wat die vyande van God gaan verteer .
58010028	Met die wet van Moses was dit al so dat iemand sonder genade doodgemaak is as twee of drie persone saam gesê het dat hulle die persoon iets verkeerds sien doen het .
58010029	Wat dink jy sal dan iemand tref as hy sy neus optrek vir die Seun van God ? Daarvan kan ons seker wees : hy verdien dit om so swaar gestraf te word . Hy het nie net die Seun van God beledig nie , maar ook gemaak asof die bloed waarmee Jesus die nuwe ooreenkoms gesluit het , onbelangrik is . So het hy die Gees in die gesig gevat wat vir hom so 'n groot geskenk verniet wou gee .
58010030	Ons ken Hom wat gesê het : " Ek sal straf uitdeel soos dit moet , Ek sal mense terugbetaal vir die verkeerde dinge wat hulle gedoen het . " Verder het Hy ook gesê : " Die Here is die Een wat sal besluit wat met sy volk gaan gebeur . "
58010031	Om voor die lewende God te staan as jou saak met Hom verkeerd is , is erger as die verskriklikste nagmerrie wat jy kan hê .
58010032	Onthou julle nog toe julle pas Christene geword het ? Julle het baie swaargekry , maar niks kon julle wegkry van julle vertroue op God nie .
58010033	Voor almal het mense partymaal die lelikste dinge vir julle gesê en julle probeer seermaak . Ander kere moes julle die mense help aan wie sulke lelike dinge gedoen is .
58010034	Party het selfs in die tronk beland en dan het julle hulle ondersteun . Julle het maar net geglimlag toe mense al julle goed kom vat het omdat julle Christene is . Julle kon dit doen , want julle het geweet dat julle in die hemel dinge het wat beter is en wat niemand van julle sal kan wegvat nie .
58010035	Moet dus nie toelaat dat daar 'n krakie in julle vertroue op God kom nie . Wie op God bly vertrou , sal 'n groot beloning by Hom kry .
58010036	Julle moet tot elke prys vasbyt . As julle so aanhou om te doen wat God wil hê , sal Hy sorg dat julle kry wat Hy vir julle beloof het . In die Skrif sê God :
58010037	" Dit is nog net 'n baie kort rukkie , dan kom Hy wat moet kom . Hy sal nie lank draai voor Hy kom nie .
58010038	Die persoon wie se saak met My reg is omdat hy op My vertrou , sal saam met My leef . Maar as iemand se moed hom begewe en hy nie meer vir alles kans sien nie , moet hy nie verwag dat Ek met hom tevrede sal wees nie . "
58010039	Ons is nie van die soort wat bang word en so ons plek by God verloor nie . Ons bly op Hom vertrou en sal saam met Hom vir ewig leef .
58011001	Wat beteken dit om op God te vertrou ? Geloof of vertroue in God beteken om nie een oomblik te twyfel nie dat Hy sy beloftes sal hou en om daarna uit te sien . Ons kan dit wel nie nou al sien nie , maar ons weet vir seker dat dit sal gebeur .
58011002	Die Skrif praat met groot lof oor mense van die ou tyd wat so op God vertrou het .
58011003	Omdat ons glo , weet ons dat God die wêreld gemaak het deur net te sê dat dit daar moet wees , en dit was daar . Dit is nie gemaak uit iets wat ons kan sien nie .
58011004	Omdat Abel God vertrou het , het God meer van sy offer gehou as van sy broer Kain s'n . Juis omdat hy God vertrou het , was sy offer vir God goed en het God gesê dat sy verhouding met Hom reg is . Abel se geloof het dus tot vandag toe nog vir ons 'n boodskap , al is hy lankal dood .
58011005	Henog het God ook so vertrou . Daarom is hy nie soos ander dood nie , maar God het hom kom haal en hemel toe gevat . Hulle het hom oral gesoek , maar kon hom nie kry nie , want God het hom weggevat . Voor dit egter gebeur het , het almal al daaroor gepraat dat God trots was op die manier waarop Henog geleef het .
58011006	Dit kan nie gebeur as 'n mens nie op God vertrou nie . En daar is 'n goeie rede voor : 'n mens sal God net soek en na Hom toe gaan as jy oortuig is en vertrou dat Hy dáár is en dat Hy mense wat na Hom toe kom met oop arms ontvang .
58011007	Dink ook aan Noag . Hy het geglo wat God vir hom gesê het en het in alle erns 'n skip gebou om sy familie te red . Gelowig het hy geluister en gedoen , al was daar nog geen teken van reën of oorstromings wat sou kom nie . Sy geloof het duidelik gewys hoe ongelowig die ander mense was , en daarom kan hulle nie nou verskonings maak nie . Noag het gewys dat vertroue op God 'n mens vrymaak voor God .
58011008	God het vir Abraham gesê dat hy sy goed moet vat en na 'n ver plek moet trek wat God dan vir hom as 'n blyplek sou gee . Abraham het glad nie geweet waar dit was nie , maar het gehoorsaam sy goed gevat en gegaan .
58011009	En die rede : hy het God heeltemal vertrou . Juis daarom het hy sy tent gaan opslaan in daardie land wat God vir hom beloof het , al is hy eers soos 'n vreemdeling daar behandel . Isak en Jakob , vir wie God ook die land beloof het , het daar saam met hom in tente gebly .
58011010	Abraham het die hele tyd uitgesien na die stad wat op fondamente gebou sou word , die stad wat God self sou ontwerp en bou .
58011011	Abraham was al baie oud en hy en sy vrou Sara kon nie kinders hê nie . Tog het Abraham op die Here vertrou en pa geword . Hy het geglo dat God die belofte wat Hy gemaak het , nie sou breek nie .
58011012	En kyk net na die gevolge : uit een man , wat eintlik self nie meer kinders kon hê nie , het daar 'n nageslag gekom wat 'n mens vandag nie meer kan tel nie . Hulle is so baie soos die sterre aan die hemel of die sandkorrels op die strand .
58011013	Abraham , Isak en Jakob het in hulle leeftyd nog nie alles gekry wat God beloof het nie . Nogtans het hulle op God bly vertrou tot hulle dood . Soos mense wat in die toekoms kon inkyk , het hulle gesien wat God alles nog sou doen en hulle was baie bly daaroor . Hulle het besef dat hierdie wêreld eintlik nie hulle regte blyplek is nie . Hulle was maar net tydelik hier .
58011014	Deur so te praat het hulle gewys dat hulle uitsien na 'n ander blyplek wat net hulle s'n sou wees .
58011015	As hulle terugverlang het na die land waaruit hulle oorspronklik getrek het , kon hulle maklik omgedraai en teruggegaan het .
58011016	Hulle het egter gesmag na 'n beter blyplek van hulle eie , 'n plek in die hemel by God . Daarom is God nie skaam om hulle God genoem te word nie . Om die waarheid te sê , Hy het vir hulle 'n spesiale blyplek by Hom reggemaak .
58011017	God wou kyk of Abraham regtig in Hom glo . Daarom het Hy gesê dat Abraham Isak moes gaan doodmaak . Abraham het na God geluister , omdat hy God vertrou het . God het immers vir hom beloof dat hy 'n nageslag sou hê en gesê : “ Isak is die een deur wie Ek vir jou 'n groot nageslag sal gee . ” Nou moes hy daardie seun gaan doodmaak .
58011018	
58011019	Dit het nie vir Abraham logies geklink nie , maar hy het God vertrou . Hy het geredeneer dat God Isak weer lewendig sou maak , want Hy kan dit doen . Eintlik kan 'n mens dus sê dat Abraham wel vir Isak doodgemaak het en dat hy sy seun weer uit die dood teruggekry het .
58011020	Omdat Isak God vertrou het , kon hy sy seuns , Jakob en Esau , 'n goeie toekoms beloof .
58011021	Jakob het net so op God vertrou . Toe hy op sy sterfbed gelê het , het hy ook vir sy kinders 'n mooi toekoms beloof . So , terwyl hy op sy kierie leun , het hy met God in aanbidding gepraat .
58011022	Dieselfde het met Josef gebeur , want hy het ook in God geglo . Toe hy begin voel dat die dood nader kom , het hy die Israeliete vertel hoe God sal sorg dat hulle uit Egipte sal trek . Hy het selfs gereël wat hulle met sy lyk moes maak .
58011023	Moses se pa en ma het ook so op God vertrou . Nadat hy gebore is , het hulle Moses drie maande lank weggesteek , want die koning het gesê dat die kinders doodgemaak moes word . Hulle het egter besef dat Moses baie spesiaal was en was nie bang vir wat die koning gesê het nie .
58011024	Omdat hy op die Here vertrou het , het Moses , toe hy groter geword het , geweier dat mense hom die kleinseun van die koning van Egipte noem .
58011025	Hy het sy keuse gemaak : hy sou eerder sleg behandel word saam met die mense van God as om 'n kort rukkie lekker in die sonde te baljaar .
58011026	Dit was vir hom baie beter dat daar op hom getrap word ter wille van die Redder wat sou kom , as om al die skatte van Egipte te hê .
58011027	Hy het besef dat God hom iewers in die toekoms dubbel en dwars sou beloon . Hy het toe sy goed gevat en is uit Egipte uit , sonder om bang te wees vir wat die koning sou sê of doen , want hy het op God vertrou . Hy het hom glad nie van koers af laat bring nie ; dit was byna of hy God by hom kon sien , al is God onsigbaar . Dit is later in sy lewe weer bewys .
58011028	Hy het vir die Israeliete gesê om die paasfees te vier en bloed aan hulle deure te smeer , want hy het die Here vertrou . Hy het geweet dat die oudste kinders van Israel nie daardie nag sou doodgaan wanneer al die ander oudste kinders in Egipte doodgaan nie .
58011029	Dit was ook omdat die mense van God Hom vertrou het dat hulle deur die Rooisee is asof dit droë land is . Toe die Egiptenaars dit probeer het , het hulle almal verdrink .
58011030	Op dieselfde manier het die mure van Jerigo inmekaargesak nadat God se mense sewe dae lank elke dag om die stad getrek het .
58011031	En dan was daar nog Ragab , die straatvrou . Sy het in God geglo en die Israelitiese spioene gehelp . Daarom het God haar nie saam met al die ander ongehoorsame mense van die stad doodgemaak nie .
58011032	Wat meer hoef ek nog te sê ? Ek kan heeldag besig bly om nog sulke voorbeelde te gee . Dink maar net aan Gideon , Barak , Simson , Jefta , Dawid , Samuel en al die ander manne wat God se boodskap moes verkondig .
58011033	Omdat hulle God vertrou het , het hulle konings op hulle plek gesit , gedoen waarvan God hou en gekry wat God beloof het . Leeus kon party van hulle nie verskeur nie ,
58011034	vure kon ander nie brand nie en mense kon party van hulle nie met swaarde doodmaak nie . Hoewel sommige hopeloos en swak gelyk het , het God hulle sterk gemaak . Ander het weer soos tiere in oorloë geveg en die leërs van vreemde magte verwilder .
58011035	Dit het ook gebeur dat vroue wie se dierbares dood was hulle weer lewendig teruggekry het . Maar daar was ook ander wat eerder gekies het om gemartel te word as om onder sekere voorwaardes losgelaat te word . Hulle het daarna uitgesien om na die dood op te staan in 'n baie beter lewe by God .
58011036	Party is uitgejou en geslaan , terwyl ander geboei in die tronk gegooi is .
58011037	Die lysie word langer : van hulle is met klippe doodgegooi , ander is in stukke gesaag of met swaarde doodgekap . Met party het dit so sleg gegaan dat hulle net 'n skaap-of bokvelletjie gehad het om aan te trek . Hulle het nie eens behoorlik kos gehad om te eet nie , en waar hulle ook al gekom het , het mense hulle weggejaag en sleg behandel . Hulle het in die wildernis gaan bly en in grotte en gate weggekruip .
58011038	Die wêreld het nie regtig besef wie hulle is nie , want dan sou hulle geweet het dat hierdie mense baie beter as hulle was .
58011039	Hoewel daar soveel mooi dinge oor hierdie mense gesê is omdat hulle so op God vertrou het , het hulle ook nog nie alles gekry wat God vir hulle beloof het nie .
58011040	God het 'n ander , baie beter plan met ons almal . Hulle sal nie alleen nie , maar saam met ons alles volledig kry wat God vir ons almal wil en sal gee .
58012001	Die lewe is soos 'n wedloop . Op die pawiljoen het ons 'n skare mense wat voor ons met geloof en vertroue in God geleef het . Hulle moedig ons aan om gelowig vol te hou met die wedloop . Laat ons dan ontslae raak van enigiets wat ons hinder om die wedloop van die lewe behoorlik te hardloop . Dit is veral die sonde wat ons gedurig wil pootjie . Laat ons soos die ander gelowiges hardloop met alles wat ons het .
58012002	Laat ons maar net die wedloop hardloop deur op Jesus te konsentreer . Hy het vir ons gewys wat dit beteken om op God te vertrou en Hy sal ons tot aan die einde daarmee help , sodat ons geloof sal bly wat dit behoort te wees . Dink aan sy voorbeeld . Die skande en vernedering van die kruis was nie vir Hom te veel nie . Hy het dit alles verdra omdat Hy geweet het dat daar soveel blydskap daarna vir Hom wag . Kyk nou net , nou sit Hy op die ereplek by God in die hemel .
58012003	Hou Hom gedurig in gedagte . Dink aan alles wat Hy moes deurmaak , ja , aan al die slegte dinge wat die sondige mense aan Hom gedoen het . As julle sy voorbeeld volg , sal julle nooit moedeloos word en tou opgooi nie .
58012004	Julle het nog nie regtig so swaargekry as wat julle kan nie . In julle stryd teen al die slegte dinge het julle nog nie by die punt gekom waar julle moes kies tussen lewe en dood nie .
58012005	Boonop lyk dit of julle vergeet het hoe God sy kinders moed inpraat : " My kind , moenie dit sommer van jou afskud as die Here jou straf nie . Moenie sommer tou opgooi as Hy jou op jou foute wys nie .
58012006	As die Here iemand liefhet , wys Hy hom wat Hy van hom verwag , al maak dit soms seer . Daarom tree Hy soms ook hard op teenoor sy kinders . "
58012007	Leer dan iets uit hierdie slegte dinge wat met julle gebeur , want God maak met julle soos 'n pa wat regtig vir sy kinders omgee . Watter kind word nie soms so deur sy pa gestraf nie ?
58012008	As God julle glad nie reghelp as julle verkeerd doen deur dinge met julle te laat gebeur wat nie baie lekker is nie , moet julle weet dat julle nie regtig sy kinders is nie . Alle kinders word soms gestraf .
58012009	Ons almal het 'n aardse pa gehad wat ons soms gestraf het . Dit het ons respek vir hom gegee . Hoeveel te meer moet ons nie na ons geestelike Vader luister nie ? Dan sal ons regtig leef .
58012010	Ons aardse pa het ons 'n klompie jare grootgemaak so goed hy kon . Soms moes hy ons ook straf . Maar met God is daar soveel meer op die spel .
58012011	Hy moet ons reghelp vir ons eie beswil , sodat ons uiteindelik net soos Hy heilig kan wees . Dit is nie lekker om gestraf te word nie , want dit maak seer , maar later pluk ons die vrugte . Iemand wat sy les uit die straf geleer het , sal 'n mens word wat doen wat God wil hê en daarom in vrede leef .
58012012	Julle moet nie soos 'n klomp geestelike swakkelinge leef nie . Wees entoesiasties oor wat julle as Christene doen .
58012013	Loop julle lewenspad met soveel oortuiging dat die mense wat agter julle aankom en maar 'n bietjie sukkel , hulle gesukkel sal afgooi en met net soveel oortuiging as julle hulle lewenspad verder sal loop .
58012014	Probeer julle bes om nie met ander mense te stry of te baklei nie . Leef so dat God trots kan wees op julle , want as iemand nie so leef nie , sal hy sowaar nie by die Here uitkom nie .
58012015	Help mekaar sodat nie een van julle dalk al die goeie dinge misloop wat God so vrylik vir ons gee nie . As daar iets onder julle gebeur wat mense ongelukkig en kwaad maak vir mekaar , moet dit met wortel en tak uitgeroei word . As dit nie gedoen word nie , word dit soos 'n giftige plant wat uiteindelik baie mense seermaak .
58012016	Sorg dat niemand seksueel verkeerde dinge doen of hulle rug vir God draai soos Esau gedoen het nie . Hy het mos sy reg as oudste seun en erfgenaam sommer vir 'n bord sop verruil .
58012017	Julle onthou ook mos wat toe gebeur het . Later wou hy sy reg as oudste seun terughê en hy het verwag dat sy pa vir die Here moes vra om dit te doen . Maar die Here wou nie . Al het hy lang trane gehuil , kon hy niks aan die situasie verander nie .
58012018	Julle het ook nog nie soos Israel by 'n regte berg soos Sinai gekom nie . Daar was 'n geweldige vuur op die berg , terwyl donker wolke oor die berg gehang het . Dit was donker en daar het 'n woeste storm losgebreek .
58012019	Die mense het 'n trompet hoor blaas en 'n geweldige stem gehoor . Hulle was so verskrik dat hulle begin smeek het dat die stem tog asseblief moes ophou . Dit was God wat met hulle gepraat het .
58012020	Wat God vir hulle gesê het , was ondraaglik : " Selfs as 'n dier net aan die berg raak , moet dit doodgegooi word met klippe . "
58012021	Alles wat daar by die berg gebeur het , was so skrikwekkend dat selfs Moses geskree het : " Ek staan en ruk , so bang is ek . "
58012022	Maar kyk net by watter berg het julle uitgekom . Julle het gekom by die berg Sion waar die woonplek van die lewende God is , die hemelse Jerusalem . Daar is duisende der duisende hemelwesens wat vrolik bymekaar is en saamsing .
58012023	Julle het gekom by die kerk van almal vir wie God 'n nuwe lewe gegee het en wie se name in die hemel opgeskryf is . Daar kry julle ook vir God wat uiteindelik as Regter sal besluit wat die lot van elke mens sal wees . By Hom is ook die geeste van mense wat reeds gered en volmaak by Hom is .
58012024	Jesus is ook daar . Dit is Hy wat vir ons die wonderlike nuwe ooreenkoms met God gemaak het . Daar kom ons ook by Jesus se bloed wat vir ons baie meer gedoen het as die bloed van Abel .
58012025	Moet onder geen omstandighede julle rug vir God draai wanneer Hy met julle praat nie . Die mense wat nie na Hom wou luister toe Hy met hulle hier op aarde deur Moses gepraat het nie , het lelik in die stof gebyt . As ons ons dan nie meer steur aan God wat uit die hemel met ons praat nie , sal dit nog slegter met ons gaan .
58012026	Destyds het sy stem die aarde laat bewe , maar nou beloof Hy : " Ek sal nog 'n keer praat , en hierdie keer sal nie net die aarde bewe nie , maar ook die hemel . "
58012027	Met die woorde " nog 'n keer " bedoel Hy dat alles op aarde uitmekaargeskud gaan word . Net dié dinge sal oorbly wat vir altyd daar sal wees .
58012028	God maak ons nou deel van sy koninkryk wat vir altyd daar sal wees . Daaroor moet ons oorloop van dankbaarheid . Laat ons Hom dien met eerbied en al die respek wat Hy verdien en laat ons besef hoe klein ons regtig in vergelyking met Hom is . Daar staan nie verniet geskryf nie :
58012029	" God is soos 'n vuur wat alles tot as kan verbrand . "
58013001	Julle moet in liefde lojaal bly teenoor mekaar soos broers dit doen .
58013002	Wees gasvry , want dit het al gebeur dat mense hemelse wesens vriendelik ontvang het sonder om eens agter te kom wat hulle regtig was .
58013003	Moenie die mense wat in die tronk is , vergeet nie . Dit moet vir julle wees asof julle self in die tronk is . Net so moet julle meegevoel hê met die mense wat sleg behandel word en swaarkry , asof dit julle self is met wie dit gebeur .
58013004	Mense wat getroud is , moet die huweliksband respekteer en mag nie rondslaap nie . God self sal afreken met mense wat rondslaap of seksueel verkeerde dinge doen .
58013005	Wees tevrede met wat julle het en moenie heeltyd agter geld aanhardloop asof dit die belangrikste ding in julle lewe is nie . God het mos gesê : " Ek sal jou nooit alleen los nie en Ek sal jou nooit in die steek laat nie . "
58013006	Daarom kan ons met vertroue sê : " Die Here is die Een wat my help . Ek hoef vir niks bang te wees nie . Buitendien , wat kan 'n mens aan my doen ? "
58013007	Moenie die geestelike leiers vergeet wat die boodskap van God aan julle vertel het nie . Kyk hoe hulle geleef het tot hulle dood is en vertrou dan op die Here net soos hulle op Hom vertrou het .
58013008	Jesus Christus bly immers dieselfde . Soos Hy gister was , is Hy vandag en sal Hy môre ook wees .
58013009	Moenie luister na allerhande verkeerde dinge wat jou op 'n dwaalspoor kan bring nie . Jou geestelike lewe kry krag uit die onverdiende goedheid van God ; nie uit al die spesiale kosse en eetgebruike nie . Hierdie gebruike help 'n mens eintlik niks nie .
58013010	Ons het mos 'n nuwe altaar . Die priesters van die ou ooreenkoms het nie die voorreg om saam met ons rondom die nuwe altaar fees te vier nie .
58013011	Volgens die ou ooreenkoms het die hoëpriester altyd die bloed in die Heiligste deel ingebring , terwyl die dooie diere buite die blyplek van die mense verbrand is .
58013012	So is Jesus ook buite die stad dood , sodat Hy mense met sy bloed vir God aanvaarbaar kon maak .
58013013	Laat ons dan na Jesus toe gaan daar buite die stad , al moet ons net so bespot en verag word soos Hy .
58013014	Ons eintlike plek waar ons gaan bly , is mos nie op aarde nie , maar ons sien uit na die blyplek wat aan die kom is .
58013015	Laat ons God daarom gedurig prys en mooi dinge oor Hom sê omdat Jesus dit vir ons moontlik maak . Dít moet mense doen wat openlik sê dat hulle aan God behoort .
58013016	Onthou ook om goed te wees vir ander mense . Gee ook vir hulle van dit wat jy het . God hou daarvan as ons so maak .
58013017	Luister wat julle geestelike leiers sê en doen wat hulle vra . Hulle moet julle geestelik oppas en moet vir God kan verduidelik hoe hulle dit gedoen het . Moenie dit vir hulle swaar maak nie , want dit sal julle niks in die sak bring nie . Luister liewer na hulle en maak dit vir hulle lekker om geestelike leiers te wees .
58013018	Bid vir ons . Niks pla ons nie , want ons probeer ons bes om altyd die regte pad te loop .
58013019	Vra God veral of Hy my nie weer gou na julle toe sal laat kom nie .
58013020	God het ons Here Jesus uit die dood laat opstaan . Deur die bloed van hierdie Jesus het daar 'n nuwe ooreenkoms tussen God en ons tot stand gekom . Die ooreenkoms sal vir ewig en altyd bly staan . Hierdie Jesus is ook die groot Herder wat na sy skape kyk .
58013021	Mag hierdie God van vrede julle alles gee wat julle nodig het sodat julle kan doen wat Hy van julle verwag . Mag Hy deur Jesus in ons lewe dinge doen waarop Hy trots kan wees . Aan Jesus behoort die eer en grootheid vir ewig en altyd . Amen .
58013022	My liewe vriende , ek vra julle baie mooi : neem tog asseblief die brief ernstig op , want dit is nie 'n lang brief nie . Ek het dit spesiaal geskryf om julle moed in te praat .
58013023	Julle het seker ook al gehoor dat ons geestelike broer Timoteus uit die tronk is . As hy nie te lank draai om hier by my uit te kom nie , sal ek saam met hom na julle toe kom .
58013024	Groete aan al die leiers en al die ander Christene . Die Christene wat van Italië af kom en hier by my is , stuur ook vir julle groete .
58013025	Mag God goed wees vir julle , meer as wat julle ooit verdien .
59001001	Van Jakobus . Iemand wat God en die Here Jesus Christus dien met alles wat hy het . Almal wat oor hierdie wêreld versprei is en aan God behoort , moet die brief lees . Dit is vir julle bedoel .
59001002	My liewe mede-Christene , wees opgewonde as julle geloof by elke geleentheid getoets word . Julle weet mos hoe goed dit vir julle geestelike lewe kan wees .
59001003	Die slegte dinge wat met julle gebeur , toets of julle werklik die Here vertrou . As dit met julle sleg gaan , leer julle juis om nader aan die Here te leef .
59001004	Julle moet die Here toelaat om julle deur hierdie dinge te leer wat dit beteken om altyd net op Hom te vertrou , kom wat wil . So sal julle geestelike grootmense word wat weet hoe om in elke situasie reg op te tree .
59001005	As julle egter in 'n situasie kom waar julle twyfel oor wat die regte ding is om te doen , gaan vra vir God . Hy sal nie snaaks van julle dink of julle verwyt omdat julle onseker is hoe om vir Hom te leef nie . Hy sal julle eerder help met alles wat julle nodig het . Gaan vra ; Hy sal gee .
59001006	Maar een ding moet julle dan nie doen nie . Moenie twyfel dat God julle regtig sal help nie . Verwag en weet vir seker dat Hy sal help . Mense wat twyfel of God regtig na hulle sal luister , is soos golwe op die see . Die wind waai daardie golf heen en weer . Die een oomblik sien jy dit en die volgende oomblik is dit weg .
59001007	Dit is 'n goeie voorbeeld van iets wat g'n koers of sekerheid het nie . Dié voorbeeld pas by iemand wat gedurig twyfel of die Here hom regtig gaan help . Vir so iemand sal die Here nie veel beteken nie , want nes hy gebid het dat die Here hom moet help , swaai hy om en sê dat dit nie kan of sal gebeur nie . En wat help dit ?
59001008	
59001009	God werk anders as ons met mense . Vir Hom is daardie arm man of vrou wat in nederige omstandighede bly , baie belangrik . Vir julle met wie dit so gaan , moet dit baie moed gee . Die rykes in die groot huise moet weet dat die status wat geld gee , nie by God tel nie .
59001010	Sulke mense moet liewer laag by God se voete gaan sit met die besef van hoe klein hulle eintlik voor God is . En weet julle hoekom ? Laat ek 'n voorbeeld gebruik . Rykdom of status hou nie lank nie , net soos 'n wilde blommetjie in die veld . In die oggend lyk die blommetjie te pragtig .
59001011	Maar dan begin die son bak . Teen die middag hang daardie mooi blommetjie verlep en teen die aand is daar niks van hom oor nie . Die blaartjies lê saam met die mooiheid van die blommetjie verskroei op die grond . So is die pad van rykdom . Die ryk man sal tussen al sy status en geld ook maar soos die blommetjie verlep en sterf . En wat help dit alles hom dan ?
59001012	Die Here gebruik slegte of moeilike dinge in ons lewe om te kyk of ons lojaal aan Hom gaan bly . Ware geluk is om dié toets met vlieënde vaandels te slaag . God noem sulke mense wenners in die lewe . Hy sal hulle deel van sy familie maak . Hulle sal vir altyd by God kan bly omdat hulle deur hulle optrede gewys het hoe lief hulle Hom het .
59001013	Een fout moet ons egter nie maak nie . Ek kan nie sê dat God die Een is wat al die slegte dinge oor my bring net om my te toets nie . Met sulke speletjies hou God Hom nie op nie . Dit is nie asof die een of ander bose mag God aan sulke toetse kan onderwerp of dat God mense daaraan onderwerp nie .
59001014	Nee , dinge wat 'n geestelike stryd in jou lewe veroorsaak , is jou eie skuld . Die mens begin aan allerhande verkeerde dinge dink en wil dit dan net doen . Soos 'n kind wat agter 'n skoenlapper aanhardloop , lok die verkeerde gedagtes die persoon al hoe dieper die moeilikheid in . Dan word jou Christenskap voor 'n toets gestel . Jy moet kies . As jy kies om op die verkeerde pad aan te gaan , sal jy later nie net oor die verkeerde dinge dink nie , maar dit ook begin doen . En hoe meer jy dit doen , hoe meer sal jy dit wil doen . So werk die sonde met 'n mens . Dit is die pad na die afgrond , die afgrond van godverlatenheid en die dood .
59001015	
59001016	Liewe broers en susters , moenie toelaat dat mense julle allerhande stories hieroor vertel nie . God het niks slegs in Hom nie . Hy is ook nie die een dag in 'n goeie bui en die volgende dag in 'n slegte bui nie . Hy bly altyd dieselfde . Hy het alles gemaak , ook die sterre in die hemel .
59001017	Dit is ook Hy wat goeie dinge met julle laat gebeur . As sulke mooi dinge met julle gebeur waaroor julle maar net kon droom , moet julle weet : dit kom van God af .
59001018	Byvoorbeeld , waar kom ons nuwe bestaan as Christene vandaan ? God het besluit om dit vir ons te gee . Ons het sy boodskap gehoor en só geleer waaroor die ware lewe regtig gaan . Dit het eerste met ons gebeur . Dat dit met ons gebeur het , moet vir almal en alles ná ons 'n bewys wees dat dit wel moontlik is en kan gebeur .
59001019	Liewe mede-Christene , plak hierdie woorde op waar julle dit elke dag kan sien : julle moet ander mense 'n kans gee om te sê wat hulle op die hart het . Luister rustig na hulle sonder om hulle te wil doodpraat . Wanneer dit jou kans is , gee jou mening .
59001020	Moet jou net nie vererg nie , want wat gaan dit nou help ? As jy jou humeur verloor , kan jy mos nie meer daarop ingestel wees om te doen wat God wil nie .
59001021	Raak daarom ontslae van elke stukkie gemors en vuilheid wat jou geestelike lewe mag toegroei of bederf . Wees liewer gehoorsaam aan die boodskap van God wat julle goed ken . Daardie boodskap hou julle soos 'n padkaart op die regte pad en daardie pad sal julle vir altyd by God uitbring .
59001022	Doen wat God vir jou sê . Daar wag 'n groot verrassing op jou as jy maar net daarna sit en luister en niks daaraan doen nie . Jy dink dalk jy is mooi godsdienstig , maar eintlik is jy besig om jouself lelik te kul .
59001023	Iemand wat net na God se woord luister sonder om te doen wat dit vra , is soos 'n man wat na homself in 'n spieël kyk . Hy sien daar hoe deurmekaar sy hare is . Hy draai dan om en stap weg sonder om sy hare te kam , omdat hy dadelik vergeet hoe deurmekaar sy hare is .
59001024	Hoe anders is dit nie met iemand wat moeite doen om alles van God se wil te leer nie . Deur na die wil van God te luister word jy mos vry van al die slegte dinge wat jou lewe so deurmekaar kan krap .
59001025	Iemand wat so ernstig in God se wil belangstel en dit wat hy daar hoor ook gaan doen , het die ware geluk en sin van die lewe ontdek .
59001026	Kom ons dink aan 'n voorbeeld . Iemand wat meen hy is 'n godsdienstige mens , maar wat lelik praat , baklei en skinder soos hy wil , slaan die bal baie ver mis . Hy is allesbehalwe 'n godsdienstige mens . Al die ander dinge wat hy doen om godsdienstig te probeer wees , is verniet .
59001027	Laat ek vir julle sê watse soort godsdiens God ons Vader as eg en eerlik sien : as jy bereid is om dié mense te help wat nie vir hulleself kan sorg nie , maar in die nood is , is jy besig met die regte godsdiens . Maar dan moet jy ook sorg dat jou eie lewe skoon bly van al die verkeerde dinge wat 'n mens in hierdie wêreld kan doen .
59002001	Christene , niemand is of kan so belangrik wees soos ons Here Jesus Christus nie . Moenie nou sê julle is hierdie Here s'n en dan omdraai en gaan kruip voor mense met baie geld of status nie . Laat ek verduidelik wat ek bedoel .
59002002	Veronderstel twee mans kom by julle aan terwyl julle kerk hou . Die een man het geld soos bossies . Dit kan jy sommer aan sy klere sien . Hy is ook een van die belangrikste mense in die dorp . Die ander man is egter arm . Sy klere is oud en stukkend . Niemand in die dorp steur hulle aan hom nie . Nou kom die twee saam daar by julle aan .
59002003	Vir die ryk , belangrike man sê julle : " Kom sit hier op die beste en lekkerste plek . " Vir die arm , onbelangrike man sê julle : " Sit sommer hier op die grond of kry maar vir jou 'n ander plekkie . " Wat dink julle het julle dan gedoen ?
59002004	Het julle dan nie eintlik gesê dat party mense ( oor wat hulle besit of wie hulle is ) belangriker as ander is nie ? Dis tog verkeerd ! As julle party beter as ander behandel omdat hulle vir julle ryker of belangriker lyk , tree julle nie soos Jesus op nie . Dan doen julle presies wat 'n klomp slegte mense sou doen .
59002005	Luister mooi na wat ek sê . Vir wie het God gekies om sy goeie vriende te wees ? Vir wie het God sy kinders gemaak sodat alles wat aan Hom behoort ook hulle s'n kan word ? Hy het dit alles mos beloof aan mense wat vir Hom lief is . Hy het dit aan diegene gedoen wat in die oë van mense onbelangrik lyk ; mense op wie ander neersien .
59002006	Maar julle behandel juis hierdie arm , onbelangrike mense sleg . Dink weer mooi daaroor na . Wie is die rykes voor wie julle so kruip ? Is dit nie hulle wat nie omgee om op julle te trap en julle soos vloerlappe te behandel nie ?
59002007	Is dit nie dieselfde mense wat vir julle so maklik voor almal van allerhande lelike dinge beskuldig nie ? Is dit nie ook hulle wat omdraai en Hom beledig wat vir julle so belangrik is nie ?
59002008	As julle die wet van die Koning hou , naamlik : " Jy moet jou naaste so liefhê soos jouself , " tree julle op soos God dit wil hê .
59002009	As julle egter party mense begin voortrek en beter behandel as ander omdat hulle menslik gesproke belangrik lyk , doen julle nie wat God van julle vra nie . Volgens die wet van die Koning is julle dan niks beter as tronkvoëls wat nie wil luister na sy wet nie .
59002010	Dit help nie dat 'n mens die meeste van God se wette presies hou , maar jou aan een van hulle nie steur nie . Al is dit net daardie één wat jy nie wil doen nie , is dit so goed of jy die rug draai vir alles wat God van jou vra .
59002011	Dieselfde God wat gesê het : " Moenie 'n verhouding met iemand anders buite jou huwelik aangaan nie , " het ook gesê : " Moenie iemand doodmaak nie . " Al bly jy hoe getrou aan jou huweliksmaat , maar jy maak iemand dood , het jy God se wet gebreek . Dan is jy 'n wetbreker .
59002012	Praat en tree op soos mense wat baie ernstig is om presies te doen wat God van hulle vra . Julle weet mos dat God julle dade by die finale oordeel volgens sy wet gaan toets . Die wet help 'n mens om die grypende kloue van die kwaad te systap .
59002013	Iemand wat ander mense sonder werklike liefde en gevoel behandel , sal dieselfde liefdeloosheid en gevoelloosheid by die finale oordeel ervaar . As iemand egter liefdevol en sensitief teenoor ander optree , beteken dit dat daar by die oordeel niks teen so 'n persoon gesê sal word nie .
59002014	Liewe broers en susters , dink julle dit gaan help as iemand oral rondvertel dat hy glo , maar glad nie soos 'n gelowige optree nie ? Die blote gepratery oor geloof is tog nie genoeg om so 'n mens se saak met God reg te maak nie . Luister na die volgende storie en dan sal julle verstaan wat ek bedoel .
59002015	Sê nou daar is in die gemeente 'n mede-Christen , man of vrou , wat nie klere het om aan te trek of kos het om te eet nie .
59002016	Een van julle sê vir die arme man of vrou : " Ek sien dit gaan sleg met jou , maar ek wens regtig dat dit sommer gou beter sal gaan . Ek hoop jy kry iets om aan te trek en kos om te eet . " Nadat hy dit gesê het , draai hy net daar om en doen nie 'n steek verder om te help met wat die arme man of vrou nodig het nie . Wat het al hierdie woorde nou miskien gehelp ? Net mooi niks nie .
59002017	So is dit ook met jou verhouding met God . Om te sê jy is vriende met God , maar jy doen niks vir Hom nie , sê eintlik dat die vriendskap tussen jou en God morsdood is .
59002018	Iemand sou kon sê : " Jy het 'n geloofsverhouding met God , maar ek doen weer wat God vra . " Maar sê dit presies dieselfde ? Dink daaroor na . Kan jy vir my bewys dat jy in die regte verhouding met God staan sonder dat jy enigiets vir Hom doen ? Ek twyfel . Maar , ek is in alle geval seker dat ek vir jou sal kan bewys dat met alles wat ek vir God doen , ek in 'n goeie verhouding met Hom staan .
59002019	Jy is oortuig daarvan dat daar net een God is . Dit is ook so . Maar dié soort geloof red 'n mens nie noodwendig nie — die duiwels is ook oortuig dat God bestaan en al wat dit aan hulle doen , is dat hulle aan die bewe raak wanneer hulle dit besef .
59002020	Ai , hoe onnosel is die persoon wat nie wil besef dat geloof in God sonder dat daar ook vir Hom geleef word , nutteloos is nie .
59002021	Neem nou maar vir Abraham , ons geestelike vader . Hy het bo alle twyfel bewys dat sy verhouding met God reg is toe hy sy seun Isak op die altaar wou offer soos God van hom gevra het . Hy het nie net gepraat nie , maar gedoen ook .
59002022	By hom kan ons mooi sien hoe die verhouding met God en die gehoorsame lewe vir God eintlik saamwerk . Dit is soos twee kante van dieselfde munt . Eers as iemand vir God lewe , is sy verhouding met God soos dit behoort te wees .
59002023	Die Bybel sê mos : " Abraham het in God geglo . Juis daarom het God besluit dat Abraham se verhouding met Hom reg is . " Die bewys daarvan was toe Abraham vir Isak gaan offer het . Hy is van toe af 'n vriend van God genoem .
59002024	Julle sien dus hoe belangrik dit is om te doen wat God vra . As dit om die regte verhouding met Hom gaan , is dit nie genoeg om slegs te weet dat God daar is en Hom te aanvaar nie .
59002025	Dink nou maar aan Ragab . Sy was mos daardie straatvrou van Jerigo . Was dit nie juis haar optrede — toe sy die spioene van Israel versorg en in 'n veilige rigting weggestuur het — wat gewys het dat haar verhouding met die Here reg is nie ?
59002026	'n Liggaam sonder lewe daarin is dood . Geloof , sonder dat die persoon ook die wil van die Here doen , is net so dood .
59003001	My vriende , daar moenie te veel van julle wees wat die ander in die gemeente wil leer nie . Dit is 'n verantwoordelike werk . God stel strenger eise aan sulke mense . Wanneer Hy ons finaal oordeel , sal Hy dié wat ander geleer het volgens daardie strenger eise beoordeel .
59003002	Ons almal maak foute en sê verkeerde dinge . As iemand nooit 'n skewe woord sê nie , is hy volmaak . Hy sal geen probleem hê om ook in ander dinge wat hy doen , reg op te tree nie .
59003003	Dit werk soos die stuurwiel waarmee ek 'n hele kar beheer . As ek die stuurwiel draai , draai die hele kar .
59003004	Of kom ons neem 'n skip as voorbeeld . 'n Skip is massief , maar die roer waarmee die kaptein die hele skip stuur , is baie klein .
59003005	Net so is die tong maar baie klein in vergelyking met die res van die liggaam . As 'n mens egter begin praat , kom jy agter wat daar regtig in die tong steek . Die tong is soos 'n klein vuurhoutjie wat 'n groot bos aan die brand kan steek . As jy lelik praat , vloek , skinder of so iets , hoef jy niks anders te doen om te wys hoe sleg jy is nie . Deur net na die tong te luister sien 'n mens sommer hoe sleg die hele mens is . Dit beduiwel jou hele lewe en alles wat jy doen . Dit help nie eintlik eens om goeie dinge te probeer doen as jou tong lelike dinge sê nie .
59003006	Jou tong is soos 'n vuur wat jou hele lewe laat uitbrand . En die ergste is dat dit die duiwel is wat die vuur in jou mond kom aansteek wat jou hele lewe kan vernietig .
59003007	Die mens kan baie dinge regkry . Hy kan en het al allerhande diere mak gemaak , byvoorbeeld voëls of slange of selfs dolfyne of ander visse . Maar een ding kan hy nie regkry nie .
59003008	Hy kan nie sy tong mak maak om net die regte dinge te sê en te keer voordat die lelike en verkeerde dinge uitglip nie . Dis of die tong altyd soek om iets verkeerds te sê . Dit is soos 'n slang met dodelike gif , reg om te pik .
59003009	Hoe is dit moontlik dat ons met dieselfde tong baie mooi dinge van ons Here en Vader sê , maar omdraai en dan iemand so slegsê dat die see hom nie kan afwas nie ? Is daardie persoon nie ook deur God gemaak nie ? Moet ons hom nie ook met respek behandel nie ?
59003010	Dink net , uit dieselfde mond , met dieselfde tong , kom daar die een oomblik mooi woorde en die volgende oomblik 'n gevloek . My liewe vriende , dit behoort tog nie so te wees nie .
59003011	Het jy al 'n kraan oopgedraai waar daar terselfdertyd vuil en skoon water uitloop ?
59003012	Vriende , het julle al na 'n perskeboom geloop om te gaan druiwe pluk , of na 'n vyeboom om perskes te soek ? Net so min kan daar vuil en skoon water tegelyk uit 'n kraan loop . Dit geld vir die tong ook .
59003013	Wie van julle het die lewenswysheid om te verstaan hoe 'n mens die spel van die lewe sinvol en reg moet speel ? Laat hy dit wys deur die manier waarop hy hom gedra . Nederig en op sy plek moet hy doen wat God wil hê 'n mens moet doen om sinvol te leef .
59003014	As die een onder julle egter vir die ander een niks gun nie en altyd beter wil wees as die ander een , moet julle nie maak of julle weet wat 'n sinvolle lewe is nie . Julle jaloesie onder mekaar wys dan dat julle lieg .
59003015	" Lewenswysheid " wat die taal van jaloesie en selfsug praat en mense gedurig wil hap of seermaak , kom nie van God af nie .
59003016	Nee , dit kom van die duiwel af . Iemand wat optree volgens die maatstawwe wat mense stel , dink dit is hoe 'n mens behoort te leef . Dit is egter nie wat God dink nie . Want waar daar jaloesie is , of iemand wat net in homself belangstel en ander niks gun nie , kan mense nie in vrede saamleef nie . Hulle is gedurig aanmekaar . Dit pla hulle ook nie om sommer die lelikste goed aan mekaar te doen nie .
59003017	Maar as 'n mens leef soos God dit in sy wysheid bedoel het , sal jou lewe heeltemal anders lyk . Dit sal 'n lewe wees waarop die sonde geen houvas het nie . So iemand sal in vrede met ander mense saamleef ; hy trap nie op ander nie , maar neem hulle gevoelens in ag ; so 'n persoon is ook nie dwarstrekkerig en moeilik om mee saam te werk nie ; hy vergewe ander maklik en doen graag dinge vir ander sonder om iets terug te verwag ; wat hy doen , sal altyd net goed vir ander wees . Hy sal nie op 'n onregverdige manier kant kies nie . Jy sal altyd weet waar jy met hom staan . Soos hy voor jou is , so is hy ook agter jou rug .
59003018	Dit is belangrik om in vrede met mekaar te leef . Sorg dat waar jy gaan , vrede jou soos 'n skaduwee sal volg . Om in vrede met mekaar te leef is reg en mooi voor God .
59004001	Vir wat stry en baklei julle so ? Wat is verkeerd ? Is dit nie omdat elkeen altyd net aan homself dink nie ? Kom dit nie van daardie gevoel dat net wat vir jou lekker of belangrik is , saak maak nie ? Dit is maar hoe ons as mense is .
59004002	Julle wil gedurig allerhande dinge hê . As julle dit nie kry nie , is die duiwel los . Dan wil julle sommer moord pleeg . Julle gaan omtrent dood van jaloesie omdat iemand anders dit het . Op dié manier kan julle dit natuurlik nie kry nie . Om te baklei en mekaar te wil vernietig gaan julle niks in die sak bring nie . Julle het nie al daardie dinge nie , omdat julle dit op die verkeerde manier wil kry .
59004003	Hoekom vra julle nie 'n slag opreg vir God nie ? Julle sê dalk : " Ja , ons bid tog , maar God gee nie vir ons wat ons vra nie . " Daar is 'n goeie rede voor : julle motiewe is verkeerd . Julle vra die goed van God sodat julle dit soos stout kinders net vir julleself kan hê . Dit gaan net om julleself en om niemand anders nie .
59004004	So draai julle die rug vir God en vry na die sonde . Besef julle nie dat om gedurig die verkeerde dinge te doen wat so eie aan ons as mense is , beteken om teen God te draai en sy vyand te word nie ? Julle het 'n keuse . Julle kan kies om soos die mense te leef wat God nie ken nie , maar dan kies julle ook om God se vyand te word .
59004005	Dink julle miskien die Skrif is sommer vir spek en boontjies geskryf ? Natuurlik nie . Luister dan na wat daar staan : God wil ons lewe , wat Hy vir ons gegee het , heeltemal vir Homself hê .
59004006	God gee ook vir ons baie meer as wat ons nodig het om so te leef , sonder dat ons dit verdien . Ek verwys weer na wat die Skrif sê : " God wil niks met die mense te doen hê wat dink hulle kan op hulle eie sonder God regkom nie . Maar vir daardie mense wat weet hulle is niks sonder God nie , is God baie , baie goed — meer as wat hulle ooit verdien . "
59004007	Wees gehoorsaam aan God en net aan Hom . Verklaar die duiwel vyand nommer een in jou lewe en gee hom nie 'n enkele kans nie . Hy sal dan van jou af padgee omdat hy niks kan regkry nie . Julle moet God se hand al hoe stywer vashou ; dan sal Hy júlle hand ook al hoe stywer vashou . As julle verkeerde dinge doen , hou op daarmee . Hou op om aan die een kant God te wil dien en aan die ander kant nog met julle sondes aan te gaan .
59004008	Gee net vir God plek in julle lewe . Wees hartseer oor alles wat julle verkeerd gedoen het . Moenie dink julle verkeerde lewe is sommer niks nie .
59004009	Dit is iets waaroor julle baie sleg moet voel . Julle behoort daaroor te huil . Vee die glimlag van selftevredenheid van julle gesig af en wys hoe jammer julle oor julle sondes is . In plaas van die lag van vrolikheid moet daar die traan van skuld en rou wees .
59004010	Buig baie laag voor die Here . Sê dat jy jou hele lewe net vir Hom wil leef . God sal jou optel , daar waar jy in oorgawe voor Hom buig , en jou op 'n ereplek regop , kop omhoog , langs Hom laat staan .
59004011	Liewe broers en susters , moenie lelik praat van mekaar nie . Iemand wat oor sy mede-Christen skinder of sê hy is sleg , maak eintlik God se wil sleg en praat teen die wet van God . As jy sê God se wil is sleg , doen jy mos nie wat God wil hê nie . Dan hou jy jou belangriker as sy wet .
59004012	Daar is net een Persoon wat belangriker is as die wet en dit is die Een wat die wet gemaak het . Hy alleen kan besluit wie vrygespreek word en wie veroordeel word . Wie is jy nou miskien om te maak of jy kan oordeel of iets kan sê oor jou medemens ?
59004013	Kom nou ; luister 'n bietjie na julleself . Julle sê : " Ons gaan sommer nou of miskien môre na daardie stad toe . Daar gaan ons 'n jaar bly . Ons gaan lekker besigheid doen en sakke vol geld maak . "
59004014	Sê my , weet jy presies wat môre gaan gebeur ? Kan jy dit regtig sê ? Dink maar aan die lewe . Dit is so onseker en kortstondig . Dit is soos weerlig wat slaan . Die een oomblik is dit helder daar , maar die volgende oomblik is dit weg .
59004015	Erken liewer dat die Here julle hele lewe beheer . Sê liewer : " As ons môre nog leef , sal ons dit of dat doen . Maar dit hang eintlik alles maar van die Here af . "
59004016	Julle praat egter so groot asof alles net van julle alleen afhang . Dit is verkeerd , hoor ! Die Here hou nie daarvan nie .
59004017	As julle dan weet wat reg is om te doen en julle steur julle nie daaraan nie , leef julle nie soos die Here dit wil hê nie .
59005001	Staan 'n bietjie nader en luister hierna , julle wat dink geld maak julle so belangrik . Vreeslike dinge wat julle baie seer gaan maak , wag vir julle . Dan sal julle net met julle kop in julle hande kan sit en huil .
59005002	Die baie geld en status wat julle so belangrik laat voel , is besig om voor julle oë te vergaan . Die motte vreet julle klere op en julle geld verloor waarde .
59005003	Dinge wat vir julle soveel werd is , word oud en gaan stukkend . Soos al die dinge wat julle so belangrik laat voel , stukkend gaan en opgeëet word , so word die sin van julle lewe weggevreet . Dit is soos 'n veldbrand wat julle lewe stukkie vir stukkie wegbrand . Geld is al waarmee julle julle besig hou en waaroor julle gesels ; intussen is die wederkoms van die Here naby .
59005004	Onthou julle die werksmense wat op julle lande gewerk het ? Onthou julle hoe julle hulle nie gegee het wat hulle eintlik verdien het nie ? En hulle kon niks daaraan doen nie , want hulle was magteloos . Sulke dinge kan 'n mens nie stil hou nie . Dit is of dié geld wat julle vir julleself gehou het , self aan die skree gaan omdat julle so oneerlik is . Die Here , wat sterker as almal is , hoor duidelik hoe daardie werkers magteloos kla .
59005005	Julle wat ryk is , het meer as wat julle nodig het . Julle het so baie dat julle eintlik daarmee mors . Julle koop goed wat julle glad nie nodig het nie . Terwyl ander mense doodgaan van die honger is julle besig om julleself vet te voer .
59005006	Julle behandel mense wat julle niks gedoen het nie en wat onskuldig is , asof hulle vuilgoed is en maak hulle baie seer .
59005007	Hou moed , my vriende , tot die Here terugkom . Soos 'n goeie boer moet julle nie dinge wil aanjaag nie . 'n Boer wag geduldig tot die oes vol op die lande staan . Hy wag maar vir die reën om te kom , vandat dit aan die begin van die seisoen begin val , totdat die laaste druppel klaar geval het aan die einde van die seisoen .
59005008	Julle moet die geduld van daardie boer hê . Moenie dat iets julle van stryk bring nie . Die Here is op pad na ons toe .
59005009	Liewe mede-Christene , moenie oor mekaar kla en stories oor mekaar aandra nie . Dit kan in God se oë tot julle nadeel wees . Die Here , wat uiteindelik 'n goeie of slegte oordeel oor julle lewe sal moet uitspreek , kan enige oomblik kom .
59005010	Liewe broers en susters , die manne wat in die ou dae so getrou die woord van die Here aan almal vertel het , is vir ons 'n voorbeeld van mense wat nie moed verloor het nie . Hulle het soms baie swaargekry , maar hulle het aangehou .
59005011	Julle weet dat ons almal dink dat hulle regtig iets bereik het omdat hulle hulle nie van die Here se koers laat afbring het nie . Julle het mos gehoor van Job en wat die Here uiteindelik vir hom gedoen het . Dit is 'n verhaal van hoe goed en vol liefde die Here regtig is .
59005012	Liewe vriende , daar is nog iets wat ek vir julle moet sê en dit is belangrik . Moenie sweer of enigiets anders doen om so te wil bewys dat julle die waarheid praat nie . Praat altyd die waarheid . As julle " ja " moet sê , sê dan " ja " , en as julle " nee " moet sê , sê dit . Dan sal julle nie by God in die moeilikheid kom nie .
59005013	Is een van julle dalk in die moeilikheid ? Laat hy dan met God gaan praat . As iemand goed of gelukkig voel , moet hy liedere sing wat vertel hoe goed God vir hom is .
59005014	Is een van julle siek ? Hy moet die leiers in die gemeente roep om vir hom te bid . Hulle moet olie op hom sit as bewys van die teenwoordigheid en krag van God .
59005015	As 'n mens God so vra en Hom vertrou , sal die Here dié persoon help . Hy sal hom nie alleen gesond maak nie , maar as hy dinge gedoen het waarvan God nie hou nie , sal God hom ook oorsien .
59005016	Erken dit openlik as julle dinge gedoen het wat God nie wou gehad het nie . Bid vir mekaar sodat julle gesond kan word . God luister graag na mense wie se saak met Hom reg is .
59005017	Elia is 'n goeie voorbeeld daarvan . Hy was maar 'n mens net soos ons . Hy het God egter mooi en ernstig gevra dat dit nie moes reën nie . Drie en 'n half jaar lank het die reën toe heeltemal weggebly .
59005018	Toe bid hy weer en toe begin dit reën . Dit het soveel gereën dat alles weer grasgroen en pragtig was .
59005019	Liewe Christene , sê nou een van julle raak die koers byster en iemand sou hom reghelp , wat dan ? Wel , iemand wat so 'n persoon weer op die regte pad help , help hom om nie sy lewe weg te gooi nie .
59005020	As hy hom nie gehelp het nie , sou daardie persoon totaal van God af weggedwaal en sonder God gesterf het . Hy sal daardie persoon help om weg te draai van al die verkeerde dinge wat hy gedoen het , asof dit nooit deel van sy lewe was nie .
60001001	Petrus , wat spesiaal deur Jesus Christus gestuur is , het hierdie brief geskryf . Ek skryf aan die mense wat God vir Hom gekies het en wie se lewe nie net om die dinge van hierdie wêreld draai nie . Ek praat van die gelowiges wat verjaag is en nou versprei in die hele Turkye bly .
60001002	God , hulle Vader , weet al lankal dat hulle Syne is , want die Heilige Gees het hulle Syne gemaak . Daarom luister hulle nou na Hom . Jesus het gesorg dat hulle vir God aanvaarbaar is ; daarvoor moes Hy egter sy eie lewe gee . Mag God vir julle baie goed wees . Mag julle rustig en veilig by Hom voel , sonder dat enigiets julle pla .
60001003	God , die Vader van Jesus Christus , is darem groot en wonderlik . Hy self het ons sy kinders gemaak . 'n Mens staan verstom voor sy geweldige goedheid . God het ons beloof dat wat Syne is , ook ons s'n is .
60001004	Met al die dinge wat Hy vir ons beloof het , kan niks skeefloop nie , want dit kan nie stukkend of verlore raak nie . God bêre dit vir ons daar by Hom . Daarom twyfel ons nie een oomblik dat God sy woord gaan hou nie . Ons weet dit gaan gebeur , al weet ons nie wanneer nie . God het mos bewys dat Hy al die dinge vir ons kan en wil doen toe Hy Jesus uit die dood opgewek het .
60001005	God hou julle juis nou styf vas sodat niks met julle gebeur wat julle geestelik kan seermaak nie . Hy is sterk genoeg om dit te kan doen . Vertrou daarom op Hom , want Hy gaan julle kom red . Alles is al reg daarvoor . Op die dag wanneer Jesus weer kom , sal God al die wonderlike dinge wat Hy vir julle reggemaak het , vir julle kom uitdeel . Daarvan kan julle seker wees en daarom kan julle inderdaad baie bly en opgewonde wees .
60001006	Dit kan gebeur dat daar in julle alledaagse lewe dinge gebeur wat nie vir julle lekker is nie en
60001007	wat julle geloof op allerhande maniere toets . Moenie dat dit julle van stryk bring nie . Kom ons neem goud as voorbeeld . Geld wat van goud gemaak is , hou natuurlik nie vir altyd nie . Tog doen mense moeite om dit in 'n baie warm vuur te sit om so al die vuiligheid wat in die goud vassit , weg te smelt . So is dit met die geloof ook . Dit moet getoets en suiwer gemaak word . As julle geloof deur al die moeilikhede heen sterk bly , sal daar by die wederkoms van Jesus gesê word watter mooi voorbeeld julle met julle geloof gestel het . Almal sal daaroor praat .
60001008	Julle het Jesus wel nie gesien toe Hy op aarde was nie , tog maak dit nie vir julle saak nie . Julle het Hom lief en bly lojaal teenoor Hom . Julle bly op Hom vertrou . Dit is nie asof alles eers eendag daar ver gaan gebeur nie . Omdat ons op Jesus vertrou , kan ons sê dat ons saak nou reeds met God reg is . Dit is waarom ons in Jesus glo . Ek kan julle nie sê hoe bly dit ons maak nie . Ons loop behoorlik oor van dié wonderlike vreugde .
60001009	
60001010	Die boodskappers van God , die profete , het lank gelede al gesê dat God vir julle wonderlik goed gaan wees , selfs al verdien julle dit nie . Hulle het baie moeite gedoen om te probeer uitvind wat God presies in gedagte gehad het toe Hy gesê het dat Hy mense gaan red . Hulle wou agterkom wanneer en hoe alles sou gebeur .
60001011	Die Gees van Christus wat ook in hulle aan die werk was , het hulle daarmee gehelp . Die Gees het vooraf duidelik gesê dat Christus sal moet ly , maar dat God daarna aan Hom groot eer sal bewys .
60001012	So het daardie profete besef dat hulle boodskap eintlik nie vir hulleself bedoel was nie , maar vir julle . Die mense wat dus die goeie boodskap van Jesus vir julle kom vertel het , is so deur die Heilige Gees gelei . Hierdie boodskap is so wonderlik dat selfs die engele opgewonde is om te sien wat alles gaan gebeur .
60001013	Dink mooi oor al hierdie dinge na en moenie toelaat dat julle gedagtes deur allerhande ander dinge deurmekaargekrap word nie . Jesus sal vir julle geskenke bring wanneer Hy weer kom , ver bo wat julle verdien . Dit weet julle mos vir seker . Tree op soos God se kinders wat graag doen wat Hy vra .
60001014	Vergeet heeltemal van al die dinge wat julle vroeër so graag gedoen het . Die lus of gevoel om daardie ou verkeerde dinge weer te doen , moet nie eens by julle opkom nie . Julle het toe mos nie van beter geweet nie .
60001015	Die manier waarop julle nou leef , moet anders wees . God het julle geroep om Syne te wees . Hy is sonder sonde , omdat Hy heeltemal anders is as die sonde en Hy niks met die sonde te doen wil hê nie . Net soos God moet julle ook niks met die sonde te doen hê nie . Bly daarvan weg .
60001016	Die Skrif sê : " Julle moet niks met die sonde te doen hê nie , want God het niks daarmee te doen nie . "
60001017	Julle ken mos julle Vader met wie julle so in gebed praat . Hy trek niemand voor nie . Wat vir Hom saak maak , is of iemand vir Hom leef of nie . Laat julle hele lewe dus vertel van die respek wat julle vir God het .
60001018	Julle is nie mense wat net vir hierdie wêreld leef en vir wat julle daaruit kan kry nie . Dinge het mos heeltemal vir julle verander . Vroeër was julle , soos julle voorouers , mense wat in 'n geestelike tronk gesit het . Soos mense vasgevang agter tralies het julle 'n doellose en leë lewe gelei .
60001019	Toe het Jesus die boete kom betaal wat die geestelike tronkdeure vir julle laat oopswaai het . Julle kon weer regtig begin lewe . Hy het nie die boete met goud of sakke vol geld betaal nie , want sulke goed sal later hulle waarde verloor . Nee , Hy het met sy eie bloed betaal , en wat 'n groot prys was dit nie !
60001020	God self het baie lank terug , voor die wêreld nog gemaak is , besluit dat Jesus dit sou doen . Hy moes die volmaakte Lam vir die perfekte offer wees , sonder enige fout . 'n Beter offer kan daar nie wees nie . Julle het nou die voorreg om te sien hoe God sy plan hier aan die einde ter wille van julle uitvoer .
60001021	Julle kan op God vertrou , omdat julle gesien het wat Hy vir Jesus gedoen het . Hy het Jesus uit die dood opgewek en aan Hom eer en baie hoë status gegee . Net God kan dit doen . Julle kan God dus vertrou . Julle kan maar seker weet dat Hy dit alles iewers in die toekoms ook met julle sal doen .
60001022	Julle moet lojaal wees teenoor mekaar en mekaar help waar julle ook al kan . Julle luister nou nie meer na verkeerde dinge nie . Julle lewe nou mos graag soos God van julle verwag en volgens wat vir Hom reg is . Hy verwag dat julle in liefde lojaal teenoor mekaar sal wees , reg om mekaar te help en te dien wanneer dit ook al nodig mag wees . Julle moenie allerhande bymotiewe hê nie , maar moet opreg wees . God self het julle mos sy kinders gemaak .
60001023	Toe julle sy boodskap gehoor het , het julle die nuwe lewe saam met God leer ken , 'n lewe wat nooit sal ophou nie . Dit is vir ewig waar .
60001024	Die Skrif sê nie verniet nie : " Elke mens is slegs soos 'n grashalmpie . Dit is met mense nie anders as met 'n blom in die veld nie . Die grashalmpie verdroog maklik en die blom se blaartjies val na 'n rukkie nutteloos op die grond . Dit is so tydelik .
60001025	Maar die Woord van die Here sal altyd waar bly . " Hierdie " Woord " is die goeie boodskap oor Jesus wat julle gehoor het .
60002001	Maak julle lewe skoon . Raak ontslae van slegte en oneerlike dinge . Moenie agter iemand se rug iets anders wees as wat julle voor hom is nie . Jaloesie bring julle niks in die sak nie , en om sleg te praat van ander nog minder .
60002002	'n Babatjie wat pas gebore is , is dors vir 'n bietjie melk . Net so moet julle altyd die skoon , geestelike melk wil hê . Dit sal julle geestelik groot en sterk laat word as mense wat God s'n is .
60002003	Julle het mos al 'n voorsmaak gehad van hoe goed die Here is .
60002004	Kom na Jesus toe . Ek wil die voorbeeld gebruik van 'n huis wat gebou word . Jesus kan vergelyk word met 'n steen ( behalwe dat Hy leef ) . Die mense wou Hom nie vir die bou van die huis gebruik nie . God het egter daardie Steen tussen al die ander uitgekies . God het geweet dat daardie Steen baie werd is en het Hom op die beste plek in die huis ingebou .
60002005	Julle moet ook sulke goeie , lewende stene wees sodat God julle in die geestelike huis kan inbou . Dit is maar 'n ander manier om te sê dat julle mense moet wees wat die Here elke oomblik van julle lewe dien . So kan God sy hand deur julle na ander uitsteek en kan ander sy hand deur julle voel . Doen en gee vir die Here dit waarvan Hy hou , want Jesus maak dit vir julle moontlik .
60002006	Ons lees in die Skrif dat God lank gelede al gesê het : " Kyk mooi , in Sion bou Ek 'n steen in . Ek self het die steen gekies en dit op die belangrikste plek in die hele gebou gesit . Iemand wat op dié steen vertrou , sal nooit daaroor jammer hoef te wees nie . "
60002007	As jy op Jesus vertrou , deel jy in hierdie eer van Hom . Vir hulle wat hulle nie aan Hom steur nie , sê die Skrif : " Die steen wat die bouers nie wou hê nie , juis daardie steen het die belangrikste steen in die hele gebou geword . "
60002008	En : " Hy is soos 'n klip waaroor 'n mens val en soos 'n rots waarteen jy vasloop en val . " Hulle struikel en val , omdat hulle hulle nie aan God se woorde steur nie . Dit kan 'n mens ook van hulle verwag . God het vooraf geweet en besluit dat dit so sou wees .
60002009	Van julle is net die teenoorgestelde egter waar . God het julle in die besonder vir Hom gekies . Julle is die mense wat Hy aangestel het sodat die groot Koning , God , op 'n besondere manier en reg gedien kan word . God self het julle sy besondere mense gemaak . Julle behoort aan Hom en aan Hom alleen . Daarom moet julle die groot en goeie dinge wat Hy vir julle gedoen het , aan almal vertel . Uit die donker van julle sondes het Hy julle geroep om na die helder lig te kom waar Hy is .
60002010	Voorheen was julle soos boemelaars met wie niemand iets te doen wou hê nie , maar nou is julle God se mense . Julle het voorheen nie geweet wat liefde en goedheid regtig beteken nie , maar julle het by God daardie liefde en goedheid leer ken .
60002011	My liewe vriende , julle is slegs besoekers in hierdie wêreld . Eintlik kuier julle net 'n rukkie hier . Onthou dit , want daar is allerhande verkeerde dinge in die wêreld wat net wag om julle geestelike lewe heeltemal deurmekaar te krap . Oppas daarvoor . Moenie die verkeerde dinge die geringste kans in julle lewe gee nie .
60002012	Tree daarom altyd reg op voor die mense wat nie aan Jesus behoort nie , al gaan hulle vreeslik te kere omdat julle kamma nie die dinge doen wat hulle verwag julle moet doen nie . Hulle sal die goeie dinge wat julle doen , nie kan miskyk nie . Wanneer God weer kom , sal hulle beslis nie anders kan nie as om te erken dat Hy die Een is wat groot en belangrik is .
60002013	Moenie teen die reëls en wette van julle aardse regeerders in opstand kom nie . Gehoorsaam dit maar , want dan sal die Here nie in die skande gesteek word nie . Dit maak nie saak of die wette uit die hoogste politieke vergaderings kom of
60002014	van die polisie af wat hier onder ons die kwaaddoeners moet vang en die goeie mense moet beskerm nie .
60002015	Die Here het 'n plan daarmee as julle elke dag so positief leef . Deur die regte dinge te doen sal julle al die kritiek stilmaak van mense wat lelike dinge oor julle sê . Hulle weet in elk geval nie waarvan hulle praat nie .
60002016	God het julle vry mense gemaak . Julle moet dit egter nie as verskoning gebruik om te leef net soos julle wil nie , reg of verkeerd . Nee , julle vryheid kan nooit van julle mense maak wat nie in alles na God luister en nie maak soos Hy wil hê nie .
60002017	Behandel almal met wie julle te doen kry beleefd en gemanierd . Teenoor julle mede-Christene moet julle liefdevol en lojaal wees . Erken en eer God as die groot en magtige Heerser , maar respekteer ook die leier van julle aardse regering .
60002018	Julle wat vir ander werk , luister na hulle . Wees goeie werkers en behandel julle meerderes met respek . Dit word nie net van julle verwag as julle werkgewers goed is en julle help nie , maar ook as hulle julle sleg behandel , veral as hulle julle treiter omdat julle Christene is .
60002019	Wat regtig saak maak , is dat julle liewer maar hierdie onbillike optrede van julle meerderes moet verdra sodat God nie in die gang van sake in die skande gesteek word nie .
60002020	As julle onder straf deurloop omdat julle verbrou het , het julle dit mos verdien .
60002021	As julle egter niks verkeerds gedoen het nie en nogtans gestraf word , lyk die prentjie anders . As julle nie dan self lelik begin optree nie , maar die onbillike optrede van julle werkgewer met goeie dade te bowe kom , doen julle iets waarop God trots sal wees .
60002022	As Christene word daar van julle verwag om soos Jesus te leef . Hy het vir julle 'n voorbeeld gestel hoe julle moet leef . Leef soos Hy geleef het . Onthou dan , Hy het vir julle gely en nooit iets gedoen waarvan God nie gehou het nie . Wat Hy gesê het , kan julle maar altyd glo .
60002023	Hy het mense wat lelike dinge vir Hom gesê het , nie terugbeledig nie . Toe hulle Hom seergemaak het , het Hy nie gesê dat Hy hulle gaan terugkry nie . Hy was tevrede om alles in God se hande te los . God sal daarvoor sorg dat wat moet gebeur , sal gebeur .
60002024	Jesus het aan die kruis gesterf . Dit het Hy gedoen om die skuld uit die weg te ruim wat julle voor God opgegaar het deur al die verkeerde dinge wat julle gedoen het . Hy wil egter graag hê dat julle reg sal leef soos God van julle verwag en dat julle nie verkeerde dinge sal doen nie . Om dit so te stel : omdat Jesus vir julle gely het , hoef julle nie self vir julle sonde voor God te betaal nie . Nee , julle hoef slegs voluit vir God te leef .
60002025	Julle was soos skape wat verdwaal het , maar nou het julle julle pad terug gekry tot by julle Skaapwagter . Hy sal julle goed oppas en mooi vir julle sorg .
60003001	Dieselfde geld ook vir vroue . Wees 'n goeie vrou vir jou man . Doen wat hy van jou verwag . Die manier waarop julle in die gesin leef , is belangrik . As daar byvoorbeeld 'n man is wat nie na die Woord van God wil luister nie ,
60003002	moet die manier waarop jy as vrou leef , hom oortuig dat dit waarin jy glo , die waarheid is . Jou lewe praat baie harder as jou woorde . Dit is eintlik nie eens nodig om baie met jou man oor God te praat as jy leef soos Hy wil hê nie . So sal jy vir jou man wys hoe wonderlik God is .
60003003	Ek vra julle : Wanneer is 'n vrou regtig mooi ? Vir 'n Christen sit skoonheid nie aan die buitekant nie , maar dit kom van binne . Moenie julle te veel daaroor bekommer of julle klere in die mode is en julle hare pragtig versorg is nie . Mooi juweliersware is ook nie nodig om julle mooi te maak nie .
60003004	Nee , 'n vrou se eintlike skoonheid kom van binne af . Hoe mooi is dit nie as 'n vrou sag en vriendelik optree nie ! Of 'n vrou nou oud of jonk is , hierdie soort mooiheid kan jy nie van haar af wegvat nie . In God se oë is dit die kosbaarste juwele wat 'n vrou kan dra .
60003005	In die ou tyd het die vroue wat God getrou met alles gedien het , hulle ook so mooi gemaak . Hulle was goeie vroue wat na hulle man geluister het .
60003006	Dink aan Sara as voorbeeld . Sy het na Abraham geluister en erken dat hy die leiding in die gesin moes neem . As julle reg leef en nie toelaat dat mense julle bangmaak of verkleineer as julle vir God leef nie , behoort julle soos Sara ook aan God se geestelike gesin .
60003007	Net so moet 'n man hom goed gedra in sy gesin . Jy moet altyd mooi optree teenoor jou vrou en haar nie seermaak of ongeskik met haar wees nie . Onthou , sy kan haarself nie so goed beskerm en verdedig soos jy kan nie . Net soos vir jou , het God ook vir vroue die ewige lewe uit genade gegee . As jy so leef , sal jy baie rustig met God in gebed kan praat sonder dat jou gewete jou pla .
60003008	Vir julle almal kom dit hierop neer : moenie dwarstrekkerig wees en elkeen sy eie kop volg nie . Wees sensitief vir mekaar se gevoelens . Soos jy jou eie broer of suster liefhet , moet julle mekaar liefhê . Gee vir mekaar om en moenie te veel van jouself dink ten koste van ander nie .
60003009	As iemand lelik teenoor jou optree , moet jy nie op jou beurt lelik wees nie . Hou jou skerp tong in , al beledig iemand jou . God het julle die spesiale opdrag gegee om liewer mooi te praat van ander mense en om God te vra om vir hulle goed te wees . As julle dit doen , sal julle ook van God al die goeie dinge kry wat Hy beloof het .
60003010	Daar staan mos geskryf : " Wie van die lewe hou en die beste daaruit wil haal , moet 'n wag voor sy mond sit . Hy moet nie lelik praat of hom met allerhande liegstories ophou nie .
60003011	Hy moet wegbly van alles wat verkeerd is en elke kans aangryp om die goeie te doen . " Bewaar altyd die vrede ; dit moet julle lewenstyl wees , want die Here sorg vir die mense wat reg leef en Hy luister graag wanneer hulle met Hom in gebed praat . " Die Here dink niks van mense wat hulle heeltyd met verkeerde dinge ophou nie . "
60003012	As julle regtig probeer om goed te leef , sal mense julle gewoonlik nie sleg behandel nie .
60003013	
60003014	Maar as julle moet swaarkry juis omdat julle doen wat reg is , is julle eintlik gelukkig . Moet net nie vir mense bang word en die kluts kwytraak nie .
60003015	Julle moet eerder wys dat daar in julle lewe net vir Een plek is , naamlik vir Christus , die Here . As iemand julle uitvra oor die dinge wat God julle beloof het en waarna julle so uitsien , gryp die kans aan . Vertel hulle daarvan .
60003016	Doen dit mooi , met eerbied vir God , sonder om windmakerig te wees . Sorg dat julle altyd doen wat julle weet reg is . Dit sal die mense wat so lelik van julle praat omdat julle Christelik optree , belaglik maak , juis omdat hulle julle probeer swartsmeer .
60003017	As God dit toelaat dat ongelowige mense julle sleg behandel , is dit darem baie beter dat hulle dit doen omdat julle goed en reg optree , soos Christene behoort op te tree , eerder as dat hulle julle so behandel omdat julle julle sleg gedra .
60003018	Dit het met Jesus ook gebeur . Self het Hy niks verkeerds gedoen nie , maar Hy moes vir altyd vir ander se verkeerde optrede sterf . Die Een wat niks verkeerds gedoen het nie , moes so vir al die verkeerde dinge van ander betaal . So het Hy dit egter vir ons reggekry om by God uit te kom . Sy menslike liggaam is wel doodgemaak , maar die Gees het Hom lewendig gemaak .
60003019	Deur die Gees is Hy na die geeste toe wat opgesluit is en wag vir die oordeel . Vir hulle het Hy gaan vertel dat Hy gewen het en leef . Weet julle wie is hierdie geeste ?
60003020	Dit is die mense wat lank terug in Noag se tyd geleef het . God was destyds darem baie geduldig met daardie mense . God het hulle 'n unieke kans gegee terwyl Noag sy skip gebou het . Tog wou hulle nie hoor nie . Hulle het maar aangehou om hulle nie aan God te steur nie . Uiteindelik , toe die reën begin uitsak , is daar net 'n handjie vol mense die skip in , agt in totaal . Hulle was toe die enigstes wat uit daardie groot vloed gered is .
60003021	Hierdie dinge is eintlik vir ons 'n voorbeeld van wat op geestelike gebied by die doop gebeur . Daar skei die paaie van die mense wat gered word en dié wat nie gered word nie . Dit gaan nie oor vuilgoed wat die water van jou liggaam afwas nie . Dit gaan eerder oor dit wat binne-in jou gebeur . Dit gaan daaroor dat jy God opreg vra om alles weg te vat wat jou skuldig laat voel . Dit is moontlik omdat Jesus uit die graf opgestaan het en leef .
60003022	Hy is na God toe en daar sit Hy op die ereplek direk langs God . Van daar heers Hy oor alles en almal . Selfs die onsigbare magte en die engele staan onder sy gesag .
60004001	Jesus het as mens hier op aarde ook baie gely . As julle swaarkry , moet julle net soos Hy maak . Sy voorbeeld moet julle sterk maak . Iemand wat so swaarkry as mens , hou hom nie meer met die sonde op nie .
60004002	Sy ingesteldheid in die lewe is anders . Hy hardloop nie die hele tyd agter sy eie neus aan en doen net wat vir hom as mens lekker is nie . Nee , al wat 'n Christen graag die res van sy lewe wil doen , is dit wat God — en nie mense nie — gelukkig sal maak . Kyk net hoe 'n groot deel van julle lewe het julle reeds gemors deur julle op te hou met die dinge van die mense wat God nie ken nie .
60004003	Ek praat nou van daardie tyd toe julle alle ordentlikheid en reëls oorboord gegooi en net gedoen het waarvoor julle lus was . Julle het julle papdronk gedrink en wilde sekspartytjies gehou . Wat 'n afskuwelike , afgodiese lewe is dit nie !
60004004	Die mense wat so sonder God leef , vra waarom julle skielik nie meer die lelike dinge saam met hulle geniet nie . Hulle praat baie lelik van julle en sleep julle naam deur die modder . Maar moenie moedeloos word nie .
60004005	Hierdie mense sal eendag voor God moet gaan staan . Hy sal besluit wat met hulle sal gebeur . Dit maak nie saak of iemand nog leef en of hy al dood is wanneer God kom oordeel nie , almal sal voor God moet staan .
60004006	Dit is waarom die boodskap van Jesus se oorwinning ook gebring is aan die mense wat reeds dood is . Hulle het wel liggaamlik doodgegaan ( wat eintlik ons almal se straf op die sonde is ) , maar hulle gees sal die lewe kry wat God vir hulle sal gee .
60004007	Dit is nou nie meer lank voor die wêreld soos ons dit ken tot 'n einde gaan kom nie . Onthou dit elke oomblik en dink daaroor na . Sorg dat julle weet wat aangaan sodat julle sinvol met God kan praat in gebed .
60004008	Daar is niks so belangrik as dat julle mekaar liefhet asof julle eie lewe daarvan afhang nie . Die liefde sien ander se foute oor en gaan nie daaroor te kere nie .
60004009	As iemand by jou opdaag en jou hulp nodig het , help hom met 'n glimlag sonder om onderlangs te kla of te brom .
60004010	God het aan elkeen van julle uitsonderlike talente gegee . Moenie dink dit is julle wat so goed is nie . Nee , dit is God wat eintlik so goed vir julle is . Daarom moet julle julle talente gebruik om ander te help . Soos iemand wat in 'n huis aangestel is om ander te bedien , moet julle in God se geestelike huis al die wonderlike gawes onder mekaar uitdeel wat Hy vir ons gegee het sonder dat ons dit eintlik verdien .
60004011	Byvoorbeeld , as een van julle preek , moet dit wees asof God deur hom praat . As iemand 'n ander persoon help wat hulp nodig het , moet hy dit doen uit die krag wat God hom sal gee . Op dié manier sal almal God se grootheid kan sien en sal Hy die eer vir alles kry , omdat Jesus dit vir ons moontlik gemaak het om al hierdie dinge te doen . Almal sal Hom erken as die Een wat in alles groot en sterk is , nie net vandag nie , maar vir ewig en altyd . Daarvan kan julle seker wees .
60004012	My liewe vriende , as dit so swaar met julle gaan dat julle dit byna nie meer kan hou nie , moenie sommer daaruit aflei dat julle godsdiens daarmee heen is nie . Christene moet ook swaarkry .
60004013	Dink maar aan Jesus . Hy het baie swaargekry . Julle moet eerder bly en opgewonde wees dat julle soos Hy is , al is dit ook dat julle soos Hy kan swaarkry omdat julle Christene is . Dink net hoe bly julle gaan wees wanneer Hy weer kom en almal dan sien hoe groot en belangrik Hy regtig is .
60004014	As mense lelik met julle praat omdat julle Jesus s'n is , moet julle bly wees . Dit is vir julle 'n bewys dat God se Gees , wat groot en belangrik is , in julle lewe aan die werk is en dat mense dit raaksien .
60004015	Dit is egter heeltemal 'n ander saak as julle in die moeilikheid kom omdat julle iemand doodgemaak of 'n ander se goed gesteel het , sommer afstootlik opgetree of net skoor gesoek het .
60004016	As mense julle egter treiter omdat julle Christene is , hoef julle nie een oomblik skaam te voel nie . Sê eerder vir God dankie en maak sy Naam groot omdat julle Christene genoem mag word .
60004017	Dit is nou die tyd vir God om soos 'n regter te sê wat Hy van elkeen dink . Hy gaan begin met die gelowiges wat sy kinders is . As selfs ons voor God moet gaan staan soos voor 'n regter in die hof , hoe vreesaanjaend en verskriklik sal dit nie vir dié mense wees wat hulle hele lewe lank die rug vir God en sy goeie boodskap gedraai het nie .
60004018	As die mense wat volgens God se wil geleef het beswaarlik gered word , wat wag dan nie op die mense wat God misken en sleg geleef het nie ?
60004019	As 'n mens al dié dinge in gedagte hou , moet die mense wat swaarkry omdat dit deel van God se plan met hulle is , Hom heeltemal vertrou met wat in hulle lewe gebeur . God het hulle immers gemaak en sal hulle nie in die steek laat nie . Hulle moet net op die regte pad bly deur goed te doen .
60005001	Vir die kerkleiers onder julle wil ek iets besonders sê . Ek self is ook 'n kerkleier wat vir ander van die lyding van Jesus vertel . Wanneer Jesus weer kom , sal ek ook die eer kry wat Hy aan gelowiges gaan gee . Ek weet dus waarvan ek praat .
60005002	Pas die mense wat aan God behoort goed op , want julle moet as hulle leiers vir hulle sorg . Sorg mooi vir hulle . Dit moet nie vir julle 'n las wees asof iemand julle dwing nie . Nee , julle moet dit doen omdat julle dit graag wil doen en dit vir julle lekker is . Julle moenie vra wat julle daardeur gaan ontvang nie , maar liewer wat julle kan gee deur vir ander iets te beteken . God wil dit so hê .
60005003	Moenie baasspelerig wees nie , maar lei die medegelowiges eerder deur die goeie voorbeeld wat julle stel .
60005004	Wanneer Jesus , die Een wat so goed vir ons almal sorg , weer kom , sal Hy julle soos konings behandel . Hy sal julle die eer gee wat net konings kry en niemand sal dit van julle kan wegvat nie .
60005005	Ek het ook iets besonders om vir die jonger mense te sê . Luister na die leiers in die gemeente . Julle moet mekaar help waar hulp nodig is sonder om te vra wat dit julle gaan kos . Moenie te veel van julleself dink nie , maar ken liewer julle plek . Daar staan mos geskryf : " God is nie aan die kant van mense wat te veel van hulleself dink nie ; Hy is goed vir mense wat tevrede met hulleself is sonder om windmakerig te wees . "
60005006	Plaas julle hele lewe in die hand van God , in totale afhanklikheid van Hom . Wanneer die tyd daar is , sal Hy julle 'n ereplek by Hom gee .
60005007	Neem al die dinge waaroor julle julle bekommer of wat julle omkrap na God toe , want Hy self is die Een wat vir julle sorg .
60005008	In die geestelike stryd moet julle op en wakker wees . Julle het 'n gevaarlike vyand , die duiwel . Hy loop rond soos 'n honger leeu wat iemand soek om te verskeur . As hy julle aanval , moet julle met julle geloof in die Here terugveg .
60005009	Moenie toelaat dat hy julle geestelike fondamente skud nie . Laat dít vir julle 'n troos wees : daar is Christene oor die hele wêreld wat as Christene dieselfde dinge as julle ly omdat hulle dieselfde stryd as julle stry .
60005010	Hierdie swaarkry as Christene sal nie meer so lank aanhou nie . Daarvoor sal God sorg . Dit is immers Hy wat soveel goeie geskenke vir ons gee sonder dat ons dit verdien . Hy het Christus Jesus gestuur , deur wie God ons ook uitnooi om vir altyd sy eregaste te wees . Al ly julle nou 'n rukkie , sal God self vir julle julle ereplek by Hom gee . Hy sal vir julle al die krag gee wat julle nodig het , sodat niks en niemand dan meer iets aan julle sal kan doen nie .
60005011	Hy kan dit doen , want al die krag behoort aan Hom , nou en vir altyd . Daaraan hoef niemand eens te twyfel nie .
60005012	Silvanus het my gehelp om hierdie kort briefie aan julle te skryf . Hy is 'n mede-Christen op wie 'n mens kan staatmaak . My doel met die brief is om julle moed in te praat deur julle weereens aan alles te herinner wat ons God vir ons gee sonder dat ons dit verdien . Dit is ware genade . Gryp dit met albei hande vas en moet dit nooit los nie .
60005013	Julle sustergemeente in Babilon ( Rome ) stuur groete , asook Markus , wat vir my soos 'n seun is .
60005014	Vou mekaar toe in Christelike liefde . Mag God aan julle groot rustigheid en vrede hier diep in julle binneste gee , aan almal van julle wat Christene is .
61001001	Van Simon Petrus . Ek is 'n dienskneg van Jesus Christus . Hy het my as een van sy apostels aangestel . God is baie goed . Daarom het Hy en ons Verlosser , Jesus Christus , dit so beskik dat julle glo . Omdat God vir julle baie goed is , glo julle nou , net soos ek .
61001002	Ek bid dat God se oorvloedige goedheid en vrede julle lewens sal oorspoel ! Mag julle kennis van God en van Jesus ons Here julle help om al hierdie hemelse gawes meer te beleef .
61001003	Die Here se hemelse krag het alles vir ons gegee wat ons nodig het om elke dag reg te leef en in 'n persoonlike verhouding met Hom te staan . Ons ken God nou op 'n totaal nuwe manier . Hyself wat so vol heerlikheid en grootheid is , het ons elkeen geroep om in Hom te glo .
61001004	Toe Hy dit gedoen het , het Hy boonop die wonderlikste en die grootste beloftes aan ons gegee . Sy doel met hierdie hemelse geskenke is om julle in staat te stel om nee te kan sê vir elke versoeking . Gee dadelik pad wanneer julle eie begeertes julle op sleeptou wil neem agter verkeerde dinge aan . Dan kry julle al hoe meer deel aan God se karakter .
61001005	Moenie 'n enkele oomblik agteroor sit nie . Sorg dat julle geloof in Christus elke dag sterker word . Gaan só te werk : Span julle in om altyd net die regte dinge te doen . Saam met hierdie ywer moet julle ook kennis hê . Sorg dat julle die Here goed ken .
61001006	Saam met kennis gaan selfbeheersing . Moenie toelaat dat sondige begeertes julle ooit onderkry nie . Saam met selfbeheersing gaan standvastigheid . Hou aan glo . Staan sterk ! Saam met standvastigheid gaan 'n lewe wat God verheerlik . Maak God se Naam groot in alles wat julle doen .
61001007	Saam met 'n lewe wat God verheerlik , gaan absolute lojaliteit teenoor ander gelowiges . Saam met liefde vir ander gelowiges gaan liefde vir alle ander mense . Gee regtig om vir almal met wie julle elke dag te doen kry .
61001008	As julle al hierdie dinge doen , as julle al hoe meer leef soos die Here dit van ons verwag , sal julle nooit verveeld rondsit nie . Dan sal daar nooit 'n dag verbygaan dat julle nie voluit vir ons Here Jesus Christus leef nie . Julle kennis van Hom sal sommer baie vrug dra in julle lewe .
61001009	Gelowiges wat hierdie dinge nie hulle eie maak nie en wat nie voluit vir die Here leef nie , is soos mense met 'n oogprobleem . Hulle kan nie goed sien nie . Nog erger , hulle is heeltemal blind . Hulle het klaar vergeet hoe Christus hulle van al hulle sondes skoongewas het toe hulle tot bekering gekom het .
61001010	My broers en susters , wys deur alles wat julle doen dat God julle na Hom toe geroep het . Wys dat God julle uitgekies het om in Hom te glo . Doen dit , dan sal julle nooit oor die sonde struikel nie .
61001011	Dan sal julle met oop arms soos helde ontvang word in God se nuwe wêreld . Daar regeer ons Here en Verlosser , Jesus Christus , vir altyd as Koning .
61001012	Al weet julle alles wat ek vir julle gesê het , moet ek julle altyd weer van voor af daaraan herinner . Ook al staan julle vas in die Here se waarheid , moet ek nog 'n slag vir julle sê hoe om tot eer van die Here te leef .
61001013	Dis my roeping om julle aan te moedig deur julle te herinner hoe om te leef so lank as wat ek nog hier is .
61001014	Ongelukkig sal dit nie meer te lank wees nie , want my dood is voor die deur . Ons Here Jesus Christus het dit duidelik vir my gewys .
61001015	Daarom skryf ek al hierdie dinge neer sodat julle selfs ná my dood kan onthou hoe julle moet leef .
61001016	Onthou julle nog hoe ons vroeër met julle gepraat het oor die krag van ons Here Jesus Christus en oor sy terugkeer na die aarde toe ? Ons het glad nie vir julle gejok , of 'n klomp stories uit ons duim gesuig nie . Natuurlik nie . Ons het immers met ons eie oë gesien watter groot dinge Jesus Christus gedoen het toe Hy nog op aarde was .
61001017	Onthou julle toe Christus op die berg saam met Moses en Elia was ? God het vir Christus daar met groot eer en heerlikheid bekroon . Die Allerhoogste het uit die hemel gepraat en gesê : " Dit is my Seun vir wie Ek baie lief is . Ek is baie bly oor Hom . "
61001018	Op daardie heilige berg het ek met my eie ore God se stem gehoor .
61001019	Hierdie gebeure daar op die berg het elke woord wat die profete in die Bybel sê nog sterker vir ons bevestig . Hierdie boodskap is soos 'n lig wat in die donker skyn . Julle moet ook aan hulle woorde vashou totdat die volle lig van God in julle lewe skyn . Soos die môrester wat wys dat die dag aangebreek het , sal Hy self die donker wegvat uit julle binneste .
61001020	Onthou , dit wat die profete in die Bybel sê , het hulle nie self uitgedink nie ,
61001021	want geen ware profesie kom ooit van mense af nie . Nee , die Heilige Gees het presies vir hulle gewys wat hulle oor God moes sê . Hy het hulle aangevuur om oor Hom te praat .
61002001	Ongelukkig was daar nog altyd 'n klomp vals profete in Israel . Binnekort gaan dieselfde daar by julle gebeur . 'n Klomp mense sal allerhande skewe sienings oor God daar by julle probeer insmokkel . Hulle sal 'n bespotting maak van die Here wat hulle losgekoop het . Ek sê vir julle : hulle oordeel is voor die deur , en baie gou ook !
61002002	Hulle sal baie mense ompraat om allerhande afstootlike sondes saam met hulle te doen . Dit sal maak dat mense allerhande slegte dinge oor die Pad van die Waarheid begin kwytraak .
61002003	Hierdie mense is 'n spul geldwolwe . Hulle sal die vroomste stories aan julle opdis net om julle geld in die hande te kry . Maar dit sal hulle nie help nie . God het al lankal besluit wat Hy met hulle gaan doen . Hulle ondergang staan vas .
61002004	God laat nie met Hom speel nie . Onthou julle nog hoe Hy selfs 'n klompie engele wat teen Hom gesondig het , nie gespaar het nie . Hy het hulle in die hel gegooi . Daar word hulle nou in die pikdonker dieptes gevange gehou totdat die groot oordeelsdag aanbreek .
61002005	God het ook nie die wêreld daar in die ou dae met hulle verkeerde dade laat wegkom nie . Hy het toe die hele sondige wêreld in water laat vergaan . Net Noag , die enigste persoon wat in daardie tyd vir mense gesê het om na God te luister , en sewe ander mense se lewens het Hy van vernietiging gered .
61002006	God het Sodom en Gomorra ook veroordeel en met die aarde gelyk gemaak . Hulle dien as 'n voorbeeld van die soort oordeel wat God sal laat neerkom op almal wat sonder Hom leef .
61002007	In daardie tyd het God net vir Lot gespaar . Hy het in die regte verhouding met God geleef te midde van al die seksuele losbandigheid van almal rondom hom wat hulle nie aan God gesteur het nie .
61002008	Hierdie goeie man moes dag na dag vaskyk in die verskriklike sondes wat daar hoogty gevier het . Hy wat in die regte verhouding met God geleef het , moes sulke gruwelike dinge aanhoor dat dit hom byna van sy kop af moes laat raak het .
61002009	Gelukkig weet die Here hoe om almal te help wat in 'n opregte verhouding met Hom leef as hulle voor versoekings te staan kom . Hy help hulle om nie daaraan toe te gee nie . Maar die Here weet ook hoe om slegte mense te straf en hoe om hulle gevange te hou tot op die groot oordeelsdag .
61002010	Dit is veral daardie mense wat agter al hulle seksuele begeertes aanloop en hulle oorgee aan elke vorm van seksuele perversiteit wat moet lig loop . Hierdie mense wys dat hulle hulle nie aan die Here se gesag steur nie . Daarom gaan Hy hulle swaar straf . Hierdie vals leraars oor wie ek met julle praat , dink heeltemal te veel van hulleself . Hulle is arrogant .
61002011	Dit pla hulle nie wanneer hulle die glorieryke hemelse wesens beledig nie . Nie eens een van die engele , wat baie sterker en belangriker as daardie mense is , sal so iets waag nie . Geen engel sal ooit beledigende dinge oor hierdie wesens sê voor die Here nie .
61002012	Hierdie mense is soos 'n trop wilde diere wat gevang en vernietig moet word . Hulle sê beledigende dinge sonder dat hulle mooi weet waarmee hulle besig is . Maar hulle sal nie daarmee wegkom nie . Op die ou end sal hulle gevang word .
61002013	En die beloning vir al die kwaad wat hulle hier op aarde aangevang het ? Pyn en lyding , vir altyd ! Hulle geniet dit om in die middel van die dag die een dronkpartytjie na die ander te hou . Kyk net wat vang hulle alles aan wanneer hulle saam met julle feesvier ; hulle gee hulle dan oor aan allerhande uitspattighede . Hulle gaan heeltemal oorboord in hulle dwaalweë .
61002014	Watter skaamtelose mense ! Hulle kan hulle oë nie van ander mense se huweliksmaats afhou nie . Die een perversiteit na die ander is hulle kos . Ongelukkig verlei hulle ook ander mense wie se geloof nog nie so sterk is nie om al hierdie dinge saam met hulle te doen . Boonop is hulle geldgierig , die vervloekte spul !
61002015	Hierdie spul het die reguit pad verlaat . Hulle is van koers af . Hulle doen presies wat Bileam , die seun van Beor , vroeër aangevang het . Hy is daardie vals profeet wie se liefde vir geld hom duur te staan gekom het .
61002016	Maar die Bybel vertel vir ons dat Bileam se donkie net betyds met hom in 'n menslike stem gepraat het . Dit het gekeer dat die profeet met sy bose planne voortgaan .
61002017	Die mense wat daar by julle optree , is soos fonteine wat opgedroog het . Hulle is soos miswolke wat deur 'n stormwind rondgewaai word . Daarom word daar in die donkerste plekke van die doderyk vir hulle 'n plek gereed gehou .
61002018	Hulle is ongeskik en praat die grootste nonsens . Hulle verlei onskuldige mense om saam met hulle aan hulle afstootlike seksuele sondes deel te neem . Nuwe gelowiges wat maar pas van hulle sondige verlede afgesien het , is veral die prooi van dié mense . Hulle sleep die niksvermoedende gelowiges saam met hulle in die ellende in .
61002019	Natuurlik beloof hulle hemel en aarde aan hierdie arme mense . Maar van die beloofde vryheid kom daar net mooi niks nie , want die mense wat hierdie leë beloftes maak , is self in die kloue van die dood vasgevang . Immers , as iets jou in sy mag beethet , is jy 'n slaaf daarvan .
61002020	Wanneer mense uit die gemors van hierdie sondige wêreld gekom het nadat hulle ons Here en Redder , Jesus Christus , leer ken het , en hulle val daarna weer terug in al hulle sondes , is hulle uiteindelik slegter daaraan toe as aan die begin .
61002021	Dit sou vir daardie mense beter gewees het dat hulle nooit op God se pad begin stap het nie as dat hulle daarop begin stap het en toe van Hom en sy voorskrifte af weggedwaal het .
61002022	Daar is twee spreekwoorde wat hierdie mense baie goed beskryf : " Dit is net 'n hond wat so dom is om na sy eie braaksel terug te loop . " En : " Dit is net 'n vark wat so dom is om in die modder te gaan rol nadat hy skoon gewas is . "
61003001	My liewe vriende , julle weet dat dit reeds die tweede brief is wat ek aan julle skryf . Net soos in die vorige brief wil ek hê dat julle nou ook baie mooi moet luister en reg dink .
61003002	Doen die volgende : Luister na alles wat die profete van die Here vir julle sê . En luister ook na die voorskrifte wat ons Here en Verlosser deur julle apostels vir julle gegee het .
61003003	Onthou , gedurende die laaste dae hier op aarde sal daar spotters op die toneel verskyn . Hulle sal leef net soos hulle wil .
61003004	Hierdie spul sal ook spottende dinge sê soos : " En wanneer gaan die wederkoms nogal plaasvind ? Ons voorvaders is al dood en begrawe . Hulle het hulle dood gewag op die wederkoms , maar net mooi niks het nog verander nie . Alles gaan steeds op dieselfde ou trant aan , net soos dit van die begin af was . "
61003005	Die mense wat sulke goed sê , vergeet ewe gerieflik 'n paar belangrike dinge oor God . Hulle vergeet dat God lank terug die hemel en die aarde uit water gemaak het . Hy het dit gedoen deur net 'n woord te sê .
61003006	En hulle vergeet ook hoe God daarna die wêreld deur 'n reuse-oorstroming vernietig het .
61003007	Dis dieselfde hemel en aarde waarin ons nou elke dag leef en wat gereed gehou word vir die groot vuur . God moet net 'n woord sê , dan breek die oordeelsdag aan wanneer Hy al die goddelose mense eens en vir altyd sal skuldig bevind en vernietig .
61003008	My liewe vriende , moenie dink dat God van ons mensgemaakte kalenders afhanklik is nie . Dit is glad nie so nie . Vir God is een dag net so goed soos 1000 jaar , en 1000 jaar net soos een dag .
61003009	Daarom is Hy glad nie laat vir sy afspraak met die wêreld nie , al dink party spotters so . Die Here stel nie sy belofte uit nie . Hy sal sy woord hou . Op die oomblik is God net geduldig met julle almal . Hy wil nie hê dat sommige mense verlore moet gaan nie . Hy wil hê dat almal hulle moet bekeer .
61003010	Niemand weet wanneer die Here na ons toe terugkom nie . Dit sal onverwags wees , net so onverwags soos 'n dief wat iewers in 'n huis inbreek . Op daardie dag sal die hemelruim bokant julle inmekaarstort , die sterre en die planete sal tot 'n hoop as verbrand , en die aarde met alles daarop sal vergaan .
61003011	Julle weet dat al die dinge waarvan ek praat enige oomblik kan plaasvind . Daarom moet julle al hoe meer doen wat God vra . Gryp elke kans aan ! Wys dat julle net aan Hom behoort .
61003012	Sien uit na die dag waarop die Here terugkom . Leef so dat God die datum van sy terugkeer sal vervroeg . Leef daardie groot dag nader ! Op daardie dag sal die hemelruim in vlamme verbrand en al die sterre en planete in 'n oomblik wegsmelt .
61003013	Ons hou met alles in ons vas aan die belofte dat 'n nuwe hemel en 'n nuwe aarde op pad is , presies net soos God belowe het . Daar sal God se wil seëvier . Wat 'n wonderlike vooruitsig !
61003014	My liewe broers en susters , omdat julle uitsien na alles wat in God se nuwe wêreld op julle wag , moet julle julle bes doen om so te leef dat julle God se hart altyd bly maak . Daar moenie eens 'n vuil kolletjie sonde in julle lewens te sien wees nie . Sorg dat julle eendag in vrede voor Hom kan staan , sonder enige skuldige gewetens .
61003015	Die Here is baie geduldig met ons . Gelukkig ! Hy gee ons nog 'n kans om ons lewens behoorlik reg te kry . Kom ons gryp dit met albei hande aan . Dit is presies wat Paulus , daardie broer van ons vir wie ons almal so lief is , ook vir julle geskryf het .
61003016	In al sy briewe wat oor die wederkoms handel , skryf hy oor hierdie dinge . Nou ja , ek moet erken dat sommige van die dinge wat Paulus skryf moeilik is om te verstaan . Daarom dat daardie dwase wat nie begryp waaroor dit alles gaan nie , sy woorde so maklik verdraai . Maar dit is niks vreemds nie , want hulle verdraai die hele Bybel . Daarom wag daar groot moeilikheid op hulle .
61003017	My liewe broers en susters , ek het julle nou behoorlik gewaarsku teen die mense wat die goeie nuus verdraai . Nou weet julle vooruit wat alles op julle wag . Pas op vir hulle ! Moenie deur hulle sondes en skewe leringe meegesleur word nie . Staan sterk in julle geloof .
61003018	Leef net elke dag nog meer uit die liefdevolle goedheid wat ons Here en ons Verlosser , Jesus Christus , vir julle gee . En moet nooit ophou om meer en meer oor Hom te leer nie . Aan ons Here behoort al die heerlikheid , nou en vir altyd . Vir seker !
62001001	Alles het by Hom begin . Voor alles was Hy al daar . Wat Jesus kom vertel het , het ons met ons eie ore by Hom gehoor . Ons het Hom met ons eie oë gesien . Ons het mooi dopgehou wat Hy gedoen het . Ons kon aan Hom vat en het ook inderdaad met ons hande aan Hom geraak . Wanneer ons dus oor Jesus praat , is ons seker waarvan ons praat .
62001002	Maar wie is hierdie Jesus van wie ons praat ? Dit gaan oor die Een wat ons kom vertel het waar om die ewige lewe te kry . Hy self het die ewige lewe . Daarom kan ons Hom " Lewe " noem . Die " Lewe " het na ons toe gekom . Ons het Hom goed dopgehou . Wat ons gesien het , het ons oortuig dat Jesus nie alleen die ewige lewe het nie , maar dit ook vir ons kan en wil gee . Omdat niemand so naby die hemelse Vader staan as juis Hy nie , kan Hy dit doen .
62001003	Wat ons gesien en gehoor het , het ons so beïndruk dat ons julle eenvoudig daarvan moet vertel . Julle weet mos van die geestelike familie van die hemelse Vader en sy Seun , Jesus Christus . Ons behoort nou aan daardie familie . Ons wil so graag hê dat julle ook deel daarvan moet word .
62001004	As dít kan gebeur , sal ons baie bly wees . Daarom skryf ons aan julle .
62001005	Jesus het vir ons belangrike dinge kom sê . Ons het mooi na Hom geluister . Wat Hy vir ons gesê het , vertel ons nou weer vir julle . God kan vergelyk word met die lig wat skyn . Soos die lig die duisternis verdryf , so verdryf die teenwoordigheid van God die Bose heeltemal .
62001006	Hou dit nou in gedagte vir die volgende vraag : As ons rondvertel dat ons deel van God se intieme familie is , maar ons dade verklap die teenoorgestelde , wat maak dit van ons ? Dit maak van ons skaamtelose leuenaars ! Dit is soos mense wat sê hulle hou net van die lig , maar as jy hulle soek , sit hulle in die donker . So weerspieël ons mos nie die waarheid en egtheid wat eie aan 'n kind van God die Almagtige is nie .
62001007	Ons is alleen deel van hierdie hegte familie van God as ons optrede presies is soos God dit van ons verwag . Maar wat nou daarvan as ons iets doen waarvan God nie hou nie ? vra jy dalk . Wel , dit is juis God se Seun , Jesus , se offerbloed wat ons geestelik silwerskoon was — daar bly nie een sonde oor nie ! Dit beteken dat ons rein voor God kan staan .
62001008	Ja-nee , moet my nie verkeerd verstaan nie : as ons wil voorgee dat ons nooit sonde doen nie , slaan ons die bal heeltemal mis . Wie dit sê , praat nie die waarheid nie .
62001009	As ons egter voor God erken dat ons foute gemaak het en nooit weer dieselfde foute wil maak nie , sal God van sy kant af heeltemal van ons sondes vergeet . Hy sal ons ook geestelik skoon was van alles waarvan Hy nie hou nie . Glo dit maar , want God bly getrou aan sy beloftes en doen wat reg is .
62001010	Dan is daar nog van ons wat wil beweer dat ons nie foute maak of sonde doen nie . Verbeel jou ! Deur dit te sê maak hulle van niemand anders nie as God self 'n leuenaar ! Húlle verstaan nou regtig niks van God se boodskap nie .
62002001	My liewe kinders , daar is 'n goeie rede waarom ek hierdie dinge aan julle skryf . Julle moet nooit iets doen waarvan God nie hou nie . As een van ons egter wel so 'n fout maak , kan ons daarvan seker wees : ons het Iemand wat ons op 'n baie besondere manier sal help .
62002002	Hy sal vir ons gaan mooipraat by ons hemelse Vader . Ek praat natuurlik van Jesus Christus . Hy is die ideale Een om dit te doen , want die verhouding tussen Hom en die Vader is baie goed . Omdat Jesus dit vra , sal die Vader ons sondes oorsien . Jesus Christus is nie net bereid om dit vir óns te vra nie , maar ook vir elke mens op aarde wat bereid is om na Hom toe te kom .
62002003	Maar ons kan ons afvra : Hoe kan ons seker weet dat ons Hom so goed ken dat Hy dit alles vir ons sal doen ? Wel , as ons graag doen wat Hy van ons vra , kan ons seker wees .
62002004	Daarteenoor is iemand wat beweer : " Ek ken Hom baie goed , " maar nie doen wat Jesus vra nie , natuurlik 'n leuenaar . So iemand kan nie eens " waarheid " spel nie .
62002005	Die liefde wat God gee , blom en bloei juis in hom wat gehoorsaam luister na wat Jesus wil hê .
62002006	Ons moet dus nie net praat oor wat Hy wil hê nie . Ons moet elke dag daarvan werk maak om presies so te leef soos Jesus geleef het . So kan ons seker wees dat ons deel van God se familie is en bly .
62002007	My geliefde vriende , dit is nie 'n klomp nuwe dinge wat ek nou skielik van julle vra nie . Dit gaan oor die ou , bekende dinge wat God van sy kinders verwag . Vandat julle die boodskap gehoor en Christene geword het , ken julle dit mos al .
62002008	Maar wat ek wel doen , is om julle weer aan die vars en nuwe kant van God se wil te herinner . Die nuutheid en egtheid daarvan sien julle in Jesus , soos ook in julleself , die gelowiges .
62002009	Kyk mooi ! God se ware lig skyn reeds helder . En wat van die duisternis ? Wel , dit is vinnig aan die verdwyn .
62002010	Hoe onderskei 'n mens nou iemand wat in die lig leef van iemand wat in die duisternis leef ? Só :
62002011	die persoon wat niks omgee vir sy medemens nie — al is sy woorde hoe godsdienstig en vroom — leef steeds in die duisternis . Hy is soos iemand wat in die donker voortstrompel . Hy het geen idee waarheen hy op pad is of waar hy gaan uitkom nie . Omdat dit so donker is , loop hy soos 'n blinde man rond . Daarteenoor leef die persoon wat sy broer of suster liefhet , voortdurend in die lig . Juis daarom struikel hy ook nie sommer nie .
62002012	Liewe kinders , ek herinner julle weer daaraan : vir God bestaan julle sondes eenvoudig nie meer nie . Daarvoor het Jesus gesorg .
62002013	Pa ' s , julle ken Hom wat alles begin het goed . Daarom is hierdie brief vir julle . Die jongmense kan ook lees wat ek skryf , want hulle het die Bose behoorlik op die neus laat kyk .
62002014	Ek het vir julle my hand op papier gesit , kinders , omdat julle die Vader persoonlik ken ; en pa ' s , omdat julle Hom ken wat die oorsprong van alles is . Jongmense , ek het vir julle geskryf omdat julle innerlik so sterk is . Julle seëvier altyd in die stryd teen Satan . Boonop straal God se boodskap uit alles wat julle doen .
62002015	Moenie na die pype van hierdie wêreld dans nie . Moenie lief word vir die dinge wat vir die wêreld belangrik is nie . As iemand dit doen , kan hy mos nie sê dat hy lojaal teenoor die Vader is nie .
62002016	Met wêreldse dinge bedoel ek dít : dit is begeertes wat deur menslike en wêreldse belange aangeblaas word sonder om met God rekening te hou ; dit is om alles wat jou oë sien vir jouself te wil hê , en dit is om heeltyd net met jouself en dit wat jy het te spog . Dié dinge kom nie van die Vader af nie . Dit borrel op uit die fontein van die wêreld . Maar onthou dit : die aardse dinge is net tydelik . Daarom is al die begeertes daarna ook maar net 'n gejaag na wind .
62002017	Maar die persoon wat doen wat God vra se pad loop saam met God die ewigheid in .
62002018	My liewe kinders , die tyd na die einde toe begin nou min word . Julle het mos gehoor dat die antichris aan die kom is . Dit is die een wat dink hy kan Christus se plek inneem . Kyk 'n bietjie rond , daar is sommer baie sulke opponente van Christus wat skielik oral opduik . Daarom weet ons dat die tyd na die einde toe vinnig nader kom .
62002019	Hierdie klomp mense was tot saam met ons in die gemeente , maar hulle hart was nooit by ons nie . Daar is 'n rede waarom ek so sê : as hulle regtig hart en siel deel van ons gemeente was , sou hulle hart en siel agter die gemeente bly staan het . Hulle sou nie sommer die gemeente die rug toegekeer het nie . Maar ook daarmee is daar 'n doel : almal kan nou self sien dat hulle nie deel van ons gemeente is nie . Julle verskil van hierdie mense .
62002020	Die Heilige Gees het sy hand spesiaal op julle gelê . Julle almal weet daarom wat vir God reg en verkeerd is .
62002021	As ek dié brief skryf , wil ek dus nie maak asof julle nie weet wat waar is nie . Ek beklemtoon net wat julle reeds weet waar en eg is . Onthou , geen enkele leuen kan uit die waarheid gebore word nie .
62002022	Wie dink julle gee geboorte aan leuens ? Dit is natuurlik enigiemand wat weier om toe te gee dat Jesus , as mens , werklik die Messias is . So 'n persoon verwerp sowel die Vader as die Seun . Hy is die antichris !
62002023	Immers , iemand wat sy rug vir die Seun draai , kan tog nie aan die kant van die Vader wees nie . Iemand is wel aan die kant van die Vader as hy voluit agter die Seun aangaan .
62002024	Julle moet mooi luister : die oorspronklike boodskap wat julle gehoor het , moet 'n groot invloed op julle uitoefen . As daardie boodskap aan julle lewe rigting gee , is dit eintlik die Seun en die Vader wat julle beheers en rig .
62002025	Wat hou hierdie boodskap dan nou in ? Dít : Jesus het julle 'n nuwe lewe saam met God kom aanbied .
62002026	Ek het hierdie dinge geskryf oor mense wat julle om die bos wil lei .
62002027	Wat julle betref : julle het iets van Jesus gekry wat julle lewe totaal verander : sy Gees het by julle kom bly . So het Hy julle in sy spesiale span vir hierdie wêreld gesit . Hy wil hê julle moet spesiale dinge vir Hom doen . Niemand moet julle dus allerhande dinge kom wysmaak of probeer leer nie . Die Heilige Gees is julle onderwyser en gids in alles wat waar is . Julle kan Hom maar glo , want Hy lieg nie . Steur julle daarom aan niks en niemand anders nie , behalwe aan die Gees en wat Hy julle geleer het .
62002028	My liewe kinders , konsentreer nou daarop om baie naby aan Jesus te bly leef . Julle vra waarom . Wanneer Jesus sigbaar terugkom , sal julle dan nie so skaam hoef te voel dat julle wil weghardloop nie . Nie kop onderstebo nie , maar met oop arms sal julle Hom dan kan verwelkom .
62002029	Julle weet mos dat Jesus se verhouding met God in elke opsig foutloos is . In alles wat Hy doen , tree Hy reg op . Dít is vir julle die toets : elkeen wat so volgens God se wil reg optree , is 'n ware kind van God .
62003001	Ons staan bekend as kinders van God . Ons ís dit natuurlik ook . Ons hemelse Vader self het ons sy kinders gemaak — dít is nou liefde as daar al ooit liefde was ! Maar die wêreld ken ons nie . Hulle weet nie wie ons regtig is nie . Weet julle hoekom ? Hulle ken God nie .
62003002	My broers en susters vir wie ek so lief is , luister , ons is nou reeds kinders van God . Watter wonderlike dinge nog alles in die toekoms met ons gaan gebeur , is ons nie seker van nie . Van een ding is ons egter seker : Jesus kom weer . Dan gaan ons Hom in sy grootheid sien soos Hy regtig is en ons self gaan ook soos Hy word .
62003003	Vertrou jy Jesus so dat jy dít van Hom verwag ? Wel , maak dan Jesus se optrede die patroon van jou lewe : soos sy lewe skoon en sonder foute was , so moet joune ook wees .
62003004	Sonde en ongehoorsaamheid aan die wil van God is presies dieselfde ding . Om sonde te doen beteken dus om God se reëls te oortree . In Jesus is daar egter geen teken van sonde nie . Ons weet dat Hy die sonde nie kan verdra nie .
62003005	Die rede waarom Hy gekom het , was juis om die sonde te kom vernietig .
62003006	Wie nou in 'n intieme verhouding met Jesus staan , sal mos nie 'n gewoonte daarvan wil maak om op die sonde se voorstoep te speel nie . Wie gedurig só agter die sonde aanloop , gee eintlik deur sy lewe te kenne : " Ek weet nie wie Jesus is nie ; ek het Hom nog nooit gesien nie en ken Hom nie . "
62003007	Liewe kinders , moenie toelaat dat iemand julle om die bos lei nie . Jesus se verhouding met God is reg . Net so is iemand wat gewoonlik dinge doen wat vir God reg is , se verhouding met God ook reg .
62003008	Daarteenoor is iemand wat gedurig alles doen waarvan God nie hou nie , 'n kind van die duiwel . Die duiwel doen mos nog altyd dit waarvan God nie hou nie . Die Seun van God het juis aarde toe gekom om die duiwel te kom vasvat .
62003009	Niemand wat deur God sy kind gemaak is , maak nog 'n gewoonte van die sonde nie . Hoe kan hy ? God het so iemand mos lewendig gemaak . Ja , uit God self is hy gebore , want God is kragtig en sterk . Daarom mag die gedagte om iets te doen wat God ongelukkig maak , nie eens by 'n kind van God opkom nie .
62003010	Wil julle weet wie 'n kind van die duiwel en wie 'n kind van God is ? Kyk maar , iemand wat nie doen wat vir God reg is nie en sy broer of suster nie liefhet nie , is beslis nie 'n kind van God nie .
62003011	" Ons moet mekaar liefhê ! " Hierdie boodskap het julle reg van die begin af gehoor .
62003012	Moenie soos Kain wees nie . Hy het sy broer vermoor omdat hy sleg van binne was . Jy sou kon vra wat hom gedryf het om dit te doen . Wel , hulle het nie langs dieselfde vuur gesit nie . Kain het dinge gedoen wat sleg was , maar sy broer het dinge gedoen wat voor God reg was .
62003013	Julle moet dus nie verbaas wees nie , broers , as die ongelowige wêreld julle haat .
62003014	Ons weet mos : ons was eers geestelik dood , maar ons toestand is verander . Ons lewe nou ! Dit kan almal sien uit ons liefde vir ons medegelowiges . Aan die ander kant is iemand sonder liefde in die kloue van die geestelike dood .
62003015	Elkeen wat sy broer haat , is 'n moordenaar . En dit weet julle , 'n persoon kan nie tegelyk deur moord 'n ander se lewe van hom wegvat en dan self vir ewig wil lewe nie .
62003016	Wil julle weet wat liefde is ? Ons het 'n goeie voorbeeld daarvan : Jesus Christus het Homself gegee om tot ons voordeel doodgemaak te word . Ons behoort presies dieselfde te doen . Ons moet bereid wees om ons lewe tot die voordeel van ons medegelowiges te gee .
62003017	Byvoorbeeld , veronderstel iemand het alles wat hy nodig het . Hy kom egter agter dat 'n medegelowige eenvoudig nie genoeg het om oor die weg te kom nie . Wat nou gemaak ? Wel , as die persoon wat genoeg het , meen die nood van die ander een raak hom nie en ongevoelig daarby verbykyk , flits die rooi ligte . Daardie persoon tree eenvoudig nie op uit die liefde wat van God kom nie .
62003018	My liewe kinders , ons liefde moenie net uit 'n gepraat bestaan nie . Dit moet in dade uitgeleef word . Dit is wat iemand doen vir wie God se waarheid belangrik is .
62003019	So sal ons daarvan seker kan wees dat wat ons doen uit die fontein van God se waarheid borrel . Ons sal met vertroue voor God self kan staan .
62003020	Selfs as daar dinge is waaroor ons skuldig of onseker voel , weet ons dat God groter is as al ons skuldgevoelens of onsekerhede . Hy weet immers meer oor ons as ons self .
62003021	My liewe vriende , as ons van hierdie skuldgevoelens en slegte gewete ontslae is , is daar niks wat ons meer keer om by God op ons gemak te wees nie .
62003022	Dan kan ons dinge van Hom vra en ons sal dit van Hom kry . Ons vra en doen immers net dit wat in ooreenstemming is met God se wil en wat Hom tevrede en gelukkig maak .
62003023	Dít is wat God wil hê : ons moet sy Seun , Jesus Christus , volledig in die geloof aanvaar vir wie Hy is . Daarmee saam moet ons die wil van Jesus doen deur mekaar lief te hê .
62003024	Wie God se wil so doen , is werklik deel van die intieme familiekring van God . Sy belange raak totaal met die belange van God vervleg . God is vir hom die allerbelangrikste en hy is net so belangrik vir God . Dat God ons werklik so deel van sy intieme familiekring gemaak het , kan ons daarin sien dat Hy aan ons die Heilige Gees gegee het .
62004001	Liewe vriende , moenie enige persoon glo wat beweer hy sê dit of dat onder die invloed en leiding van die Gees nie . Ondersoek en toets eers hierdie " geestesuitsprake " . Kyk of die oorsprong daarvan regtig by God lê ; die wêreld is vol vals profete .
62004002	Ons kan die Gees van God só uitken : iemand wat nie bang is om vir seker te sê dat Jesus Christus mens van vlees en bloed geword het nie , het die Gees wat van God af kom .
62004003	Daarteenoor het enigiemand wat Jesus nie erken vir wie Hy is nie , nie die Gees wat van God af kom nie . Die gees van die antichris is met hom besig . Julle het mos gehoor dat hierdie gees aan die kom is . Wel , dit is nou hier !
62004004	My kinders , julle is deel van die familie van God en behoort aan Hom . Daarom staan julle heeltyd aan die wenkant teen hierdie vals profete . Die rede is eenvoudig dít : God , wat aan julle kant is , is baie groter en sterker as die een wat aan die kant van die wêreld staan !
62004005	Hierdie vals profete behoort aan hierdie wêreld . Dit is waarom alles wat hulle sê so wêrelds is en die wêreld so graag na hulle luister .
62004006	Ons is kinders van God . Wie ook 'n kind van God is , luister na ons . Wie egter nie 'n kind van God is nie , luister nie na ons nie . So kan ons weet wanneer ons met die Gees van waarheid te doen het en wanneer die gees van bedrog en misleiding aan die werk is .
62004007	My liewe vriende , laat ons aanhou om mekaar lief te hê , want liefde kom van God af . Aan liefde ken 'n mens die kinders van God uit , want hulle ken Hom goed .
62004008	God is liefde ! Iemand wat nie liefhet nie , weet niks van God nie .
62004009	Goddelike liefde lyk só : God het sy unieke Seun na die wêreld gestuur om vir ons die ewige lewe te kom gee .
62004010	Dit is dié soort liefde waarvan ek praat : dit gaan nie oor die liefde waarmee ons God liefhet nie . Nee , dit gaan oor die liefde waarmee God ons liefhet . Hierdie liefde het gemaak dat Hy sy Seun gestuur het met 'n doel : om te sorg dat al ons sondes vergewe word .
62004011	Liewe vriende , God het vir ons gewys wat ware liefde is . Ons behoort mekaar ook so lief te hê .
62004012	Niemand het God nog ooit gesien nie . As ons egter mekaar liefhet , kan mense God in ons lewe sien . Sy liefde blom in ons soos Hy bedoel het dit moet wees .
62004013	Dít is vir ons die bewys van die intieme verhouding wat tussen God en ons as sy kinders bestaan : God het sy Gees in ons laat werk .
62004014	Ons het alles gesien en kan dus vir seker sê : Die Vader het sy Seun gestuur met die doel om die mense op aarde te kom red .
62004015	Iemand wat dus bely : " Jesus is die Seun van God , " leef intiem saam met God en God saam met hom .
62004016	God het ons lief . Ons weet en glo dit . God is liefde . As daar dus liefde uit jou lewe straal , vertel dit hoe naby jy aan God leef .
62004017	So bereik die liefdevolle God sy doel met ons : ons kan die oordeelsdag met vrymoedigheid , sonder om bang te wees , tegemoetstap . In hierdie wêreld is ons situasie immers presies dieselfde as Jesus s'n . Waar daar liefde heers , is daar nie plek vir vrees nie , veral nie vrees vir God se finale oordeel nie .
62004018	Ware , egte liefde verdryf eenvoudig alle vrees . Iemand wat dus nog sulke vrees in hom ronddra , se lewe is nog nie heeltemal deurdrenk met God se liefde nie . En hoekom nie ? Want vrees is net heeltyd bekommerd oor die straf wat kan kom .
62004019	God het ons eerste liefgehad . Daarom kan ons ook nie anders as om lief te hê nie .
62004020	As iemand vertel dat hy God liefhet , maar liefdeloos teenoor 'n medegelowige optree , is hy 'n regte leuenaar . Dink net : As iemand nie eens die medegelowige liefhet wat hy elke dag sien nie , hoe sal hy God kan liefhê wat hy nie eens sien nie ?
62004021	Wie God liefhet , het geen ander keuse as om ook sy medegelowige lief te hê nie . Dit is die opdrag wat Hy vir ons gegee het .
62005001	Elkeen wat geen twyfel daaroor het dat Jesus die Messias is nie , kan weet dat God hom sy kind gemaak het . Elkeen wat God wat mense sy kinders maak , liefhet , het ook almal lief wat sy kinders is . Wie dus die Vader liefhet , het ook sy kinders lief .
62005002	Dit is soos twee kante van dieselfde munt . Ons weet dat wanneer ons God liefhet en doen wat Hy van ons vra , ons ook sy kinders met liefde en respek sal behandel .
62005003	Om God lief te hê beteken om sy opdragte ernstig op te neem en uit te voer . Wat Hy van ons verwag , is nie moeilik om te doen nie ,
62005004	want elke kind in die familie van God is 'n wenner , 'n wenner oor hierdie sondige wêreld . Die manier waarop ons die sondige wêreld wen , is deur naby aan Jesus te leef .
62005005	Dus : Wie is die wenner oor die wêreld ? Dit is die persoon wie se verhouding met Jesus reg is omdat hy weet Jesus is die Seun van God .
62005006	Dit is Jesus Christus wat deur die water van sy doop en sy bloed aan die kruis hierheen gekom het , nie net deur die water van sy doop nie , maar deur die doopwater én sy bloed aan die kruis . Die Heilige Gees staan vir die waarheid daarvan in . Die Gees se getuienis en die waarheid is natuurlik presies dieselfde .
62005007	Daar is drie wat getuienis aflê :
62005008	eerstens is daar die Heilige Gees ; dan is daar die water van die doop van Jesus , en laastens is daar sy bloed wat aan die kruis gevloei het . Hierdie drie getuies sê presies dieselfde .
62005009	Gewoonlik aanvaar ons dit wat mense getuig sonder veel probleme . As God egter iets getuig , lê dit op 'n heel ander vlak ; dit is eenvoudig baie belangriker . Onthou , dit is die getuienis van God . En weet jy waaroor hierdie getuienis handel ? Ja , oor sy Seun .
62005010	Wie in die Seun van God glo , hou hier diep binne-in hom aan hierdie getuienis van God vas . Daaruit put hy baie motivering . Wie God egter nie glo nie , gee voor dat God 'n klomp leuens sou vertel . So 'n ongelowige weier sowaar om die getuienis wat God self oor sy Seun gelewer het , ernstig op te neem .
62005011	Wat behels hierdie getuienis oor sy Seun presies ? God bied die ewige lewe vir ons aan . Hierdie lewe is in en by sy Seun beskikbaar .
62005012	Wie dus in 'n hegte verhouding met die Seun staan , kry die lewe by die Seun . Wie nie in so 'n verhouding met die Seun van God staan nie , loop die lewe heeltemal mis .
62005013	Ek het 'n goeie rede waarom ek hierdie dinge aan julle skryf : dit is sodat julle wat in die Seun van God glo , kan weet dat julle die goddelike , nimmereindigende lewe het .
62005014	Ons kan heeltemal vry en vol selfvertroue met God praat .
62005015	Immers , as een van ons vir God iets volgens sy wil vra , kan ons maar weet : Hy luister ! Wel , een ding is seker , dit is so goed of ons het wat ons van God vra .
62005016	Kyk na die volgende voorbeeld . Sê nou iemand sien 'n medegelowige wat verkeerde dinge doen , maar darem op so 'n manier dat hy Jesus nie heeltemal die rug toekeer nie , wat dan ? Wel , dan moet hy in gebed vir God vra om daardie persoon te help . God sal daardie persoon help . Die persoon is immers nog nie by die afgrond van die geestelike dood af nie . In sommige gevalle is persone al klaar by die afgrond af . Ek praat nie oor hulle as ek sê dat julle moet bid nie .
62005017	Dinge wat nie vir God reg is nie , is natuurlik sonde . Maar deur sonde te doen dompel die gelowige hom nie noodwendig in die geestelike dood in nie .
62005018	Tog weet ons ook dat iemand wat God se kind is , nie heeltyd al agter die sonde aanloop nie . Die Bose kan nie 'n houvas op hom kry nie .
62005019	Ons weet dat ons kinders van God is . Al die ander mense in die wêreld wat nie kinders van God is nie , is verstrik in die mag van die Bose .
62005020	Dit weet ons : die Seun van God het gekom en vir ons die geestelike dinge kom verduidelik . Daarom kan ons nou die ware God ken . Ons is deel van die familie van die ware God , van sy Seun , Jesus Christus . Hierdie Jesus self is die ware God en die ewige lewe .
62005021	My kinders , loop wye draaie om alles wat julle hinder of keer om God voluit te dien .
63001001	Van die oudste , julle geestelike leier . Hierdie brief is vir die gemeente , die uitverkore vrou en haar kinders . Ek het julle regtig lief soos 'n Christen iemand lief behoort te hê . Dit geld nie vir my alleen nie . Almal wat God se waarheid leer ken het , het julle ook so lief .
63001002	Immers , die waarheid gee vir ons rigting in die lewe . Dit sal vir ewig so bly . En dit is nie al nie .
63001003	Ons het ook daardie uitsonderlike vrede wat net God kan gee . God , ons Vader , en sy Seun , Jesus Christus , is so goed vir ons , sonder dat ons dit verdien . Ons is mos mense wat elke dag uit God se waarheid en liefde leef .
63001004	Ek het van julle gemeentelede raakgeloop . Die goddelike waarheid straal sommer uit die manier waarop hulle hulle gedra . Ek kan julle nie sê hoe bly ek was nie ! Dié soort lewenstyl is mos wat ons hemelse Vader van ons wil hê .
63001005	Liewe vrou , ons moet mekaar liefhê ! Ek vra mooi . Ek vra nie nou iets wat ek nie voorheen van julle gevra het nie . Dit is die ou opdrag wat ons nog altyd het .
63001006	Liefde is mos niks anders as om volgens die wil van God te leef nie . En wat wil God dan van ons hê ? Dít : wat ons doen , moet ons in liefde doen . Ons weet dit al van die eerste dag af dat ons die evangelie gehoor het .
63001007	Nou iets anders . Pas op ! Die wêreld is vol mense wat ander om die bos wil lei . Hulle ontken dat Jesus Christus regtig mens van vlees en bloed geword het . Iemand wat so sê , is die misleier en die antichris . Wees daarom op julle hoede .
63001008	Moenie toelaat dat ons werk onder julle ontspoor nie . Julle moet mos nog die volle beloning van God ontvang .
63001009	Daar is dus twee moontlikhede : Iemand kan vierkant agter die leer oor Jesus bly staan en so aan die kant van die Vader en die Seun bly staan . Iemand kan in 'n ander rigting koers kry en nie vas bly staan by die leer oor Jesus nie . So 'n persoon staan nie aan die kant van God nie .
63001010	Veronderstel daar daag iemand by julle op en vertel julle allerhande snaakse dinge oor Jesus Christus , wat moet julle doen ? Moenie hom in julle huis innooi nie . Om die waarheid te sê , julle moet hom nie eens groet nie .
63001011	Moet glad nie die idee skep dat julle iets met hom te doen wil hê nie . Deur hom bloot te groet sê jy eintlik al : " Ek en jy is goeie vriende . Ek is deel van al die slegte en verkeerde dinge wat jy doen en sê . "
63001012	Ek het nog so baie om aan julle te skryf . Dit gaan egter vir ons almal baie lekkerder wees om dit persoonlik met mekaar te bespreek . Ek hoop daarom om binnekort by julle te kom kuier . Ek skryf dus nie verder nie .
63001013	Die gemeente hier — of , soos gelowiges ook kan sê , " die kinders van jou uitverkore suster " — stuur groete .
64001001	Van die oudste , die geestelike leier , aan my liewe en goeie vriend Gaius . Ek het jou lief soos 'n Christen iemand lief behoort te hê .
64001002	Ek weet dat dit sommer uitstekend met jou geestelike lewe gaan . Ek hoop dat dit ook van al die ander dinge in jou lewe waar sal wees , veral ook wat jou gesondheid betref . Ek bid daarvoor .
64001003	Gaius , ek kan jou nie sê hoe lekker ek gevoel het toe mede-Christene kom vertel het hoe belangrik die goddelike waarheid vir jou is nie . Hulle het kom vertel dat die manier waarop jy leef werklik 'n vertoonvenster vir daardie waarheid is . Ek was regtig bly toe ek dit hoor .
64001004	Daar is sowaar niks wat my blyer maak as die nuus dat my geestelike kinders in alles wat hulle doen openlik vir die waarheid uitkom nie .
64001005	My liewe vriend , jy doen regtig wat 'n gelowige behoort te doen . Ek praat daarvan dat jy jou geestelike broers en susters wat daar by julle langs gekom het , vriendelik ontvang en gehelp het . Dit het nie eens vir jou saak gemaak dat jy hulle nog nooit voorheen gesien het nie .
64001006	Toe hulle weer hier by ons gemeente aangekom het , het hulle ons alles vertel , en dit was 'n mooi verhaal van jou liefde . Jy doen die regte ding om sulke mense op reis te help . As jy dit doen , kan jy maar seker weet dat God sy hand van tevredenheid op jou skouer sal sit .
64001007	Hierdie mense het die reis aangepak omdat Jesus dit van hulle gevra het . Van ongelowiges kry hulle natuurlik geen hulp nie .
64001008	Ons het dus die plig om sulke mense te help waar ons kan . Op dié manier word ons ook deel van die span wat die goddelike waarheid oral versprei .
64001009	Ek het vroeër ook so iets aan julle gemeente geskryf . Diotrefes was egter die vlieg in die salf . Hy is mos iemand wat altyd baas wil speel . Hy wou glad nie aanvaar wat ek geskryf het nie en het dit geïgnoreer .
64001010	Dít kan ek nie so los nie . As ek weer na julle toe kom , sal ek hom onder vier oë spreek oor die goed wat hy aanvang en rondvertel . Hy versprei allerhande lelike en sommer bose stories oor ons en dit is net 'n hoop leuens . Dit is nie al nie . Dit word nog erger ! Hy weier om mede-Christene gasvry te ontvang . Hy staan ook sowaar in die pad van diegene wat dit tog graag wil doen . En as hulle nie na hom wil luister nie , gooi hy hulle sommer uit die gemeente uit .
64001011	My liewe Gaius , neem die goeie as voorbeeld en patroon vir jou lewe en nie die slegte nie . Onthou , die een wat die goeie doen , is die kind van God . Daarteenoor het die een wat slegte dinge doen nie naastenby 'n begrip van hoe God lyk nie .
64001012	Almal praat net met die hoogste lof van Demetrius . Om dit so te stel , as jy die waarheid self sou kon vra , sou die getuienis net so bevestigend gewees het . Ons kan hierdie goeie getuienis oor hom maar net bevestig . En julle weet mos dat ons die waarheid sal praat .
64001013	Ek het nog so baie dinge om met jou te bespreek , maar ek wil dit nie skriftelik doen nie .
64001014	Ek hoop om jou binnekort te sien . Dan sal ons die kans hê om lekker saam te sit en gesels .
64001015	Ek wens jou die vrede toe wat net Jesus kan gee . Die vriende hier stuur vir jou groete . Wees asseblief ook so gaaf om daar by julle na elkeen van die vriende persoonlik te gaan en aan hulle my groete oor te dra .
65001001	Van Judas . Ek is 'n dienskneg van Jesus Christus en die broer van Jakobus . Ek skryf aan almal van julle wie God die Vader geroep het om in Hom te glo . Hy het julle baie lief . Julle word deur Jesus Christus opgepas .
65001002	My gebed is dat die sluise van God se onverdiende goedheid , sy hemelse vrede en sy liefde voluit oor julle lewe oopgetrek sal word .
65001003	My liewe vriende , ek het al lankal besluit om aan julle te skryf . My plan was om met julle te praat oor wat dit vir ons almal beteken om in Christus te glo . Maar toe ek hoor wat daar by julle aan die gang is , het ek dadelik van plan verander . Nou skryf ek om julle aan te spoor — nee , om julle te smeek ! — om wal te gooi . Julle moet keer dat die ware geloof deur allerhande vals stories verdraai word . Julle weet tog dat die goeie nuus oor Christus eens en vir altyd deur God se boodskappers aan ons almal in die kerk bekendgemaak is . Niemand kan nog enigiets daarby voeg nie .
65001004	'n Klompie vals mense het stil-stil daar by julle in die kerk ingesluip . Hulle is 'n goddelose spul . Maar gelukkig het God al lankal besluit wat Hy met hierdie mense gaan doen . Sy oordeel wag op hulle . Hulle misbruik die goedheid wat God aan ons bewys het , tot hulle eie voordeel . Hulle verdraai dit sodat hulle kan aanhou met hulle smerige sondes . So verwerp hulle ons enigste Meester en ons Here , Jesus Christus .
65001005	Al ken julle die geskiedenis van Israel , wil ek julle gou weer herinner aan hoe die Here vroeër met sy volk gemaak het wat sy goedheid vertrap het . Toe Hy sy volk uit Egipte verlos het , het Hy almal van hulle vernietig wat nie in Hom geglo het nie .
65001006	Julle ken ook die verhaal van die engele wat hulle hemelse woonplek verlaat het . Hulle is nou God se gevangenes . Hulle word daar in die pikdonker dieptes van die doderyk vasgeketting totdat God se groot oordeelsdag aanbreek .
65001007	Julle onthou ook van Sodom en Gomorra en 'n paar ander stede in hulle omgewing . Hulle het dieselfde sondes as die engele gepleeg . Hulle het hulle oorgegee aan losbandigheid . Hulle het selfs probeer om seksuele gemeenskap met die engele te hê . Nou brand hulle almal in die oordeelsvuur . Hulle pyn sal nooit ophou nie . Dit moet 'n waarskuwing wees vir almal wat in sonde leef .
65001008	Die mense wat daar by julle ingesluip het , vang dieselfde dinge aan . Hulle spog oor sogenaamde openbarings wat hulle in hulle drome ontvang het wat aan hulle die reg gee om verkeerde dinge te doen . Daarom pleeg hulle die afstootlikste sondes . Hulle steur hulle glad nie aan die Here se gesag nie . Kyk net hoe beledig hulle die engele in die hemel .
65001009	Weet julle , nie eens Migael , die hoof van die engele , het dit gewaag om een lelike ding te sê toe hy en die duiwel op 'n dag met mekaar in 'n woordestryd gewikkel was nie . Dit was na Moses se dood toe hulle gestry het oor wat van sy liggaam gaan word . Tog het Migael nie 'n enkele beledigende woord vir die duiwel gesê nie . Hy het dit aan God oorgelaat om hom te veroordeel . Al wat Migael vir die duiwel gesê het , was : " Die Here sal met jou afreken ; Hy sal jou straf ! "
65001010	Daardie mense daar by julle sê allerhande lelike dinge oor die engele . Hulle weet nie waarmee hulle besig is nie . Hulle is soos 'n trop wilde diere wat geen verstand het nie . Hulle loop agter hulle dierlike instinkte aan . Dit is juis hulle ondergang .
65001011	'n Verskriklike einde wag op hulle . Hulle stap op dieselfde pad van sonde as Kain . Hulle pleeg dieselfde bedrog as Bileam ter wille van geld . En , net soos Korag , kom hulle in opstand . Hulle ondergang staan vas .
65001012	Hierdie mense besoedel die feesgeleenthede waar julle nagmaal hou . Wat 'n skaamtelose spul ! Hulle dink net aan hulleself .
65001013	Hierdie mense is soos wolke wat geen reën bring nie en wat deur die wind rondgewaai word . Hulle is soos vrugtebome wat laat in die seisoen nog geen vrugte gedra het nie . Hulle is soos bome wat morsdood is . Hulle is eintlik al klaar ontwortel . Hulle is soos reusegolwe wat net 'n spul nuttelose skuim op die strand uitspoel . Hulle is soos sterre wat uit hulle baan geslinger is en koersloos in die hemel rondswerf . God hou vir hulle almal 'n plek in die pikdonker dieptes van die doderyk gereed — vir altyd !
65001014	Henog , daardie godvresende man uit die sewende geslag na Adam , het ons lank gelede al deur 'n profetiese woord teen hierdie sondaars gewaarsku . Hy het gesê : " Kyk mooi ! Die Here is op pad met sy hemelse weermag .
65001015	Hy kom om sy oordeel oor almal te voltrek . Vir sondaars sal dit 'n verskriklike dag wees . Elke goddelose daad wat mense in hulle slegtheid aangevang het en elke lelike woord wat hulle teen die Here kwytgeraak het , sal op daardie dag gestraf word . "
65001016	Die indringers daar by julle is 'n opperste spul klakouse . Hulle is met niks tevrede nie . Hulle loop heeltyd agter al hulle sondige begeertes aan . Boonop praat hulle groot . Hulle misbruik ander mense deur vleitaal , maar , wees gewaarsku , dis glad nie eg nie .
65001017	My liewe vriende , julle moet onthou dat die apostels van ons Here Jesus Christus julle vroeër ook teen hierdie mense gewaarsku het .
65001018	Hulle het vir julle gesê : " In die laaste dae op aarde sal daar mense op die toneel verskyn wat agter al die sondes aanloop en doen net wat hulle wil . Hulle sal 'n bespotting van julle maak . "
65001019	Hierdie slegte mense is besig om die kerk in twee te skeur . Al wat vir hulle saak maak , is hulle eie onbeheerbare drange en drifte . Die Gees van God is glad nie in hulle lewe te sien nie .
65001020	My liewe vriende , kom ek sê vir julle wat julle moet doen om op die regte pad te bly : Sorg dat julle geloof dag na dag sterker word . Bou julle hele lewe op God . Laat toe dat die Gees kragtig deur julle werk wanneer julle bid .
65001021	Laat God se liefde julle lewe omring soos 'n sterk muur . Plaas al julle hoop op die ongelooflike goedheid van ons Here Jesus Christus . Hy gee so baie vir julle om dat Hy vir julle die ewige lewe sal gee .
65001022	Gee om vir mense wie se geloof nog swak is . Help hulle sodat hulle geloof sterker kan word , al verdien hulle dit nie .
65001023	Diegene wat op sleeptou geneem word deur hierdie mense se doen en late moet julle uit die vuur ruk voordat dit te laat is . En aan ander mense wat verkeerd doen , moet julle die nodige liefde bewys . Doen dit versigtig , maar hou aan , ook al verdien hulle dit nie . Julle moet egter niks te doen hê met al die verskriklike dinge wat hulle aanvang nie .
65001024	Ons dien 'n wonderlike God . Hy is baie sterk . Hy kan sorg dat julle nooit in die sonde val nie . Hy kan julle beskerm sodat julle veilig by Hom in sy nuwe wêreld aankom , vol vreugde en met lofliedere in julle hart sodat julle sy grootheid vir altyd kan beleef .
65001025	Aan die enigste ware God , ons Redder deur Jesus Christus , ons Here , behoort al die hemelse glorie en koningskap , die krag en die mag van altyd af , maar ook vandag en môre — ja , tot in die verste ewigheid . Vir seker ! Amen .
66001001	Daar is baie dinge wat mense nie weet nie . Net God weet dit . Jesus Christus het egter die gordyn kom wegtrek sodat mense wat Hom dien ook party van daardie goddelike dinge kan leer ken . Daarvan vertel hierdie brief . Dit is so : God het vir Jesus Christus gewys wat alles in die geskiedenis voorlê . Op sy beurt moes Hy dit wys vir mense wat Hom dien . Dit het Hy gedoen deur 'n engel na sy dienaar , Johannes , te stuur .
66001002	Hier volg nou Johannes se presiese weergawe van daardie boodskap van God . Jesus Christus self staan in vir die waarheid daarvan . Johannes het alles wat hy deur visioene gesien het , mooi neergeskryf .
66001003	Daarom is elkeen wat hierdie boodskap van God lees , baie gelukkig . Ja , gelukkig is almal wat hierdie goddelike woorde hoor en dit ernstig opneem , want daar is nie meer baie tyd oor nie .
66001004	Ek , Johannes , skryf aan die sewe gemeentes in Asië ( daar in Wes-Turkye ) . Ek groet julle met die wens dat God vir julle alles sal gee wat julle nodig het , of julle dit verdien of nie . Mag julle lewe van God se vrede oorloop . Dit is die God wat nou by ons is , wat nog altyd daar was en ook in die toekoms saam met ons sal wees . Die goeie wense kom ook van die Heilige Gees af wat sorg dat alles gedoen word wat God as Heerser wil hê .
66001005	En dan kom dit ook van Jesus Christus af . 'n Mens kan Hom volledig vertrou . Dit is Hy wat alles vir ons kom vertel het . Wat Hy sê , is natuurlik waar . Hy het die leiding geneem deur eerste uit die dood op te staan . Boonop staan al die magtigste regeerders in hierdie wêreld onder sy mag en beheer . Hy het ons so lief dat Hy deur sy eie lewe te gee , dit reggekry het dat God nie meer ons ongehoorsaamheid en ons foute teen ons hou nie .
66001006	Hy het ons deel gemaak van die mense van God , die magtigste Heerser . Nou kan ons God , wat sy Vader is , met oorgawe dien , soos priesters . Aan Jesus behoort die grootheid en krag vir ewig en altyd ! Dit is vir seker .
66001007	" Kyk mooi , Jesus sal op die wolke kom . Elke mens op hierdie aarde sal Hom sien . Die mense wat Hom destyds doodgemaak het , sal Hom sien . Ja , daar sal nie 'n mens op aarde wees wat nie dan van spyt in trane sal uitbars omdat hulle Hom nie gedien het toe hulle nog kon nie ! " Ja-nee , so sal dit wees !
66001008	" Ek is die Een by wie alles begin en waar alles ook eindig . Ek is tegelyk soos die A en die Z van die alfabet , " sê die Here God . Hy is nou by ons soos Hy in die verlede by ons was . Hy stap ook saam met ons die toekoms tegemoet . Niemand of niks kan naastenby vir Hom kers vashou nie , want Hy het mag en gesag oor alles .
66001009	Ek , Johannes , is julle geestelike broer . Soos julle kry ek ook swaar omdat ek 'n Christen is . Maar ek is ook deel van die magtige God se mense . Daarom raak die swaarkry my nie baas nie . Ek behoort mos aan Jesus . So van swaarkry gepraat , ek sit hier op die eiland Patmos omdat ek oor God se boodskap preek en mense met oortuiging van Jesus vertel .
66001010	Een Sondag het die Heilige Gees weer kragtig in my gewerk . Ek hoor toe 'n verskriklik harde stem agter my praat ; dit was byna of iemand met 'n trompet hier naby my oor blaas om my aandag te trek .
66001011	" Skryf alles wat jy sien en beleef letter vir letter in 'n boek neer . Stuur dit dan aan die volgende sewe gemeentes : Efese , Smirna , Pergamum , Tiatira , Sardis , Filadelfia en Laodisea . "
66001012	Ek draai toe versigtig om om te sien wie so met my praat . Met die omdraai val my oog op sewe kandelare . Hulle was baie werd , want hulle was van goud gemaak . Hierdie kandelare , sou ek agterkom , is eintlik die sewe gemeentes aan wie ek skryf .
66001013	Tussen hierdie kandelare het ek Iemand sien staan . Dit het vir my gelyk soos die Seun , die Een wat van God af sou kom om finaal te kom sê wat God oor die mense besluit het . Hy het pragtige klere aangehad , soos dié wat belangrike mense dra . Soos die heel belangrikste priester van ouds het hy goud om sy bors gedra . Dit het gewys hoe belangrik Hy regtig is .
66001014	Sy wysheid kon 'n mens sien aan sy spierwit hare . Dit was ook duidelik dat niemand iets vir daardie gloeiende oë kon wegsteek nie .
66001015	Sy voete was soos warm geelkoper wat net uit die oond gekom het . Waar daardie voete trap , bly niks oor nie ! Wanneer Hy praat , is dit oorverdowend , soos baie harde reën op 'n sinkdak . Mense se stem verdof eenvoudig .
66001016	In sy regterhand het Hy sewe sterre gehou . Die sterre is die leiers van die sewe gemeentes wat moes sorg dat dit in die gemeentes gaan soos Jesus dit wil hê . Uit sy mond het 'n swaard gekom . Dit was aan al twee kante vlymskerp . Waar sy oordeelswoorde moet sny , sal dit kan sny ! En die oorwinning en glans op sy gesig - dit was soos die son wat op sy helderste skyn . Toe ek Hom sien , het ek so klein gevoel voor sy grootheid dat ek net daar voor Hom neergesak het . So magteloos soos die kleinste wurmpie het ek voor Hom bly lê . Hy kon met my maak wat Hy wou . Maar toe voel ek sy sterk regterhand op my en hoor Hom met my praat : “ Moenie bang wees nie . Ek was voor die skepping al daar . En wanneer alles tot 'n einde kom , sal Ek nog daar wees . Ek is die Een wat leef , maar ook lewe kan gee . Ek het mos gesterf , maar lyk Ek vir jou dood ? Nee , Ek leef : nie net nou nie , maar vir ewig en altyd . Ek het die sleutels wat die deur na die dood oop - en toesluit . Ek besluit wie bly dood en wie nie . “ Toe , Johannes , skryf neer wat jy sien en ervaar . Jy sal dinge sien wat nou aan die gang is en dinge wat nog voorlê . ”
66001017	
66001018	
66001019	
66001020	
66002001	Skryf aan die leier van die gemeente in Efese die volgende : Dit is die Een wat die sewe leiers soos sterre in sy regterhand hou wat met julle praat . Ja , dit is Hy , Jesus , wat gedurig by sy sewe gemeentes , die sewe goue kandelare , is .
66002002	Ek weet wat julle doen . Ek sien hoe julle alles ter wille van die evangelie doen en weier om moed op te gee . Ek sien dat julle slegte mense nie voor julle oë kan verdra nie . Julle glo ook nie sommer enige Jan Rap en sy maat wat voorgee dat hy God se boodskap preek nie . Ek weet julle het al 'n klomp van hulle vasgetrek wat voorgegee het om " groot predikers " te wees , maar van die kansel af staan en lieg . Mooi so ! Ek herhaal : Ek kyk julle sterk eienskappe nie mis nie .
66002003	Ek sien hoe julle vasbyt wanneer dit swaar gaan . Julle hou maar net aan en aan , omdat julle dit graag vir My wil doen . Julle word nie moeg daarvan nie .
66002004	Maar daar is een ding wat My baie ongelukkig maak en wat Ek nie kan oorsien nie . Julle is nie meer so lojaal en liefdevol teenoor My soos julle eers was nie .
66002005	Dink mooi hoe julle eers was en hoe julle nou is . Julle het darem ver geval ! Verander weer julle gesindheid en optrede . Begin weer leef soos julle eers geleef het . Doen wat Ek graag wil hê julle moet doen . As julle nie wil verander nie , maar bly leef soos julle nou leef , het Ek slegte nuus vir julle . Julle gemeente sal ophou bestaan . Ek self sal julle gemeentekandelaar tussen die ander wegvat .
66002006	Ek sê nie julle het niks wat in julle guns tel nie . Julle haat mos die dinge wat die Nikolaïete doen . Ek hou ook niks van hierdie klomp vals mense nie .
66002007	Spits julle ore ! Luister na die boodskap van die Heilige Gees . Dit is vir julle , die gelowiges , bedoel . Wie nie langs die pad uitval nie , maar enduit volhou , sal Ek beloon . Hy sal mag eet van die " boom van die lewe " wat in God se tuin , die paradys , staan . As iemand eers van hierdie boom se vrugte geëet het , sal hy nooit doodgaan nie .
66002008	Skryf aan die leier van die gemeente in Smirna die volgende : Dit is die Een wat voor alles in die skepping daar was en wat nog daar sal wees wanneer alles verby is , wat met julle praat . Dit is Ek , Jesus , wat dood was en weer lewendig geword het .
66002009	Ek weet hoe swaar julle kry . Ek sien hoe arm julle is . Onthou , julle is wel nie ryk hier op aarde nie , maar op 'n ander manier is julle ryk . Ek hoor hoe sleg daardie Jode julle maak . Hulle sleep julle naam deur die modder . Maar moenie te sleg voel daaroor nie . In God se oë is hulle nie meer sy mense nie . Hulle kom bymekaar in die huis van Satan .
66002010	Moenie tou opgooi as mense julle op die pad vorentoe seermaak en terroriseer nie . Luister , die duiwel gaan sorg dat party van julle in die tronk beland . 'n Tyd lank sal julle regtig swaarkry . God sal egter sorg dat dit nie te lank duur nie . Sien dit as 'n toets vir julle geloof en lojaliteit teenoor My , al maak hulle julle dood . Moenie ophou nie , maar hou vol tot by die wenpaal . Daar sal Ek self vir julle die prys gee wat wenners behoort te kry : die lewe wat nooit sal ophou nie .
66002011	Luister mooi . Die Heilige Gees sê hierdie dinge vir julle . Die een wat enduit 'n Christen bly se liggaam mag wel een maal doodgaan , maar hy sal nooit die ewige lewe verloor nie . Daar is geen manier waarop die dood dáárdie lewe van hom kan wegvat nie .
66002012	Skryf die volgende aan die leier van die gemeente in Pergamum : Dit is die boodskap van Hom wie se woorde diep sny soos 'n swaard wat aan albei kante skerp gemaak is .
66002013	Ek weet waar julle bly . Dit is waar Satan se troon staan , maar nogtans bly julle My dien . Julle is nie bang om te sê dat julle in My glo nie . Selfs toe Antipas doodgemaak is omdat hy , sonder om 'n tree terug te staan , mense van My vertel het , het julle ook nie julle geloof weggesteek nie . So te sê op die voorstoep van Satan self het julle My bly dien .
66002014	Maar Ek het nog 'n klomp probleme met julle . Party van julle gemeentelede luister na alles wat Bileam sê . Dit is mos hy wat vir Balak geleer het hoe om die Israeliete om te praat om afgode te begin dien . Die Israeliete het selfs aan die vieslike en onsedelike feeste deelgeneem en lekker aan afgodsvleis gesmul .
66002015	Julle laat julle net so deur die Nikolaïete mislei . Julle eet maar alles wat hulle sê vir soetkoek op .
66002016	Los hierdie dinge en luister weer voluit na My . As julle dit nie doen nie , sal julle gou julle fout agterkom . Ek sal die klomp ongehoorsames onder julle tref met die skerp swaard uit my mond . Hulle sal voel wat dit beteken om onder my oordeel deur te loop .
66002017	Maak oop julle ore . Luister mooi na wat die Heilige Gees vir julle sê . Wie die wenpaal haal , sal beloon word . Ek sal vir hom gee van die hemelse brood wat weggesteek is . Ek sal ook vir hom 'n wit klippie gee . Op die klippie is 'n naam geskryf wat net vir hom bedoel is . Niemand , behalwe die een wie se klippie dit is , sal weet wat die naam is nie .
66002018	Skryf die volgende aan die leier van die gemeente in Tiatira : Dit is 'n boodskap van die Seun van God af . Sy gloeiende oë kyk niks mis nie . Sy voete is van pragtige brons .
66002019	Ek weet presies wat julle doen . Noem maar op : julle het mekaar lief ; julle geloof is sterk ; julle help mense wat julle hulp nodig het ; julle gee nie sommer moed op nie . En wat hierdie dinge betref , gaan dit elke dag net beter met julle .
66002020	Maar daar is iets waarvan Ek nie hou nie en waaroor Ek julle kwalik neem . Julle laat daardie vrou Isebel toe om te doen wat sy wil . Sy noem haarself mos iemand wat God se boodskap verkondig . Al wat sy doen , is om die mense wat My dien te mislei om verkeerde dinge aan te vang . Sy leer hulle om afgode te dien . Daar neem hulle aan onsedelike feeste deel en hulle sit sommer saam met die afgode aan tafel ook .
66002021	Ek het haar oorgenoeg kans gegee om van die verkeerde pad af om te draai , maar sy wou nie . Sy vaar maar voort in haar onsedelikheid . Kyk nou mooi .
66002022	Ek gaan haar met 'n siekbed straf . En almal wat saam met haar so onsedelik geleef het , sal bitter swaarkry . Daarvoor sal Ek sorg . Dit is hulle voorland , behalwe as hulle heeltemal 'n omkeer in hulle lewe maak en My weer voluit begin dien . Ek sal elkeen uitwis wat haar slegte voorbeeld volg . Elke kerklidmaat sal dan besef dat mense My nie om die bos kan lei nie . Nee , niemand kan iets vir My wegsteek nie . Ek weet wat elkeen dink en wat hier diep binne hom aangaan . Onthou dit maar : elke gelowige sal van My kry wat hy volgens sy optrede verdien .
66002023	
66002024	Daar is ook nog 'n klomp ander gelowiges in Tiatira . Hulle steur hulle nie aan die verkeerde dinge wat Isebel se mense kwytraak nie . Om die waarheid te sê , hulle het nie eens moeite gedoen om agter te kom wat die sogenaamde " diep kennis " is waaroor hierdie mense so te kere gaan nie . Dit kom buitendien van Satan af . Vir hulle wil Ek dit nie met ekstra versoeke swaarder maak as wat dit reeds is nie .
66002025	Al wat Ek vra , is : Staan net vas by die evangelie soos julle dit leer ken het , tot Ek weer kom .
66002026	Hy wat hom deur niks laat stuit nie en tot heel aan die einde doen wat Ek wil hê , sal nie spyt wees nie . Ek sal sulke mense mag gee om oor die lot van al die mense op aarde te besluit .
66002027	Die Vader het presies daardie mag vir My gegee . Julle sal oor al die mense heers . Met mense wat dit nie wil aanvaar nie , sal dit gaan soos met 'n porseleinpot wat met 'n yster in stukke geslaan word . Maar , vir elkeen wat volhou om My te dien , sal Ek 'n nuwe en wonderlike toekoms gee .
66002028	
66002029	Maak oop julle ore . Hoor wat die Heilige Gees vir julle as Christene wil sê .
66003001	Skryf die volgende brief aan die leier van die gemeente in Sardis : Dit is die boodskap van Jesus wat die ware Gees van God het ; ja , Hy vir wie al die leiers van die gemeente werk . Julle kan niks vir My wegsteek nie . Julle gee voor dat julle so 'n lewendige gemeente is . Almal is selfs aan die praat daaroor . Tog weet Ek dat julle geestelik morsdood is .
66003002	Skrik wakker en ruk julle reg ! Sorg dat julle die bietjie Christelikheid wat oorgebly het nie ook verloor nie . Werk hard daaraan ! Ek is in alle geval baie seker daarvan dat my God allesbehalwe tevrede sal wees met die manier waarop julle nou aangaan .
66003003	Dink 'n slag weer lank en diep na waaroor die Christelike boodskap presies gaan . En moenie net daaroor nadink nie ; leef so ! Draai weg van die verkeerde dinge af . Volg My weer voluit ! En as julle julle nie hieraan steur nie en maar op julle ou manier voortgaan , wag daar 'n verrassing op julle . Ek sal na julle toe kom wanneer julle dit die minste verwag . Dan sal Ek julle geestelik vas aan die slaap betrap .
66003004	Daar is tog 'n paar uitsonderings onder julle daar in Sardis . Ek praat van die mense wat nog nie in die modder van die sonde baljaar het nie . Hulle geestelike klere is nog mooi skoon . Vir sulke mense het Ek respek . Hulle kan maar oral saam met My in hulle mooi , skoon klere stap .
66003005	Wie nie as Christen moed verloor en opgee nie , sal sulke mooi , skoon , wit klere kry om aan te trek . Sy naam is met onuitwisbare ink in die boek van die lewe geskryf . Almal wat die ewige lewe het , se name staan daarin geskryf . En Ek sal mooi dinge van elkeen van hulle persoonlik vir God en sy engele vertel .
66003006	Luister aandagtig na wat die Heilige Gees alles vir die Christene te sê het .
66003007	Skryf die volgende brief aan die leier van die gemeente in Filadelfia : Hier is 'n boodskap vir julle . Dit kom van Jesus af wat nie een stukkie valsheid of leuen in Hom het nie . God is die fokus van sy hele lewe . Hy het die sleutel van Dawid om vir mense die deur na die nuwe Jerusalem oop te sluit of toe te sluit . Waar Hy toesluit , kan niemand oopmaak nie en waar Hy oopsluit , kan niemand toemaak nie .
66003008	Ek weet waarmee julle julle besig hou . Kyk mooi . Ek het vir julle 'n deur oopgemaak . Niemand kan dit toemaak nie . Julle invloed in Filadelfia is maar klein . Ek weet dit ! Maar dit bring julle nie van stryk nie . Julle leef soos Ek van julle vra . Boonop is julle nie skaam of bang om te erken dat julle Christene is nie .
66003009	Kyk ! Daar is mos mense in julle dorp wat hulleself graag Jode noem en voorgee dat hulle deel is van God se mense . Maar waar kry jy hulle ? Natuurlik , op die plek waar net die duiwel se mense bymekaarkom . Ek sal persoonlik sorg dat hierdie mense wat so baie van hulleself dink eendag voor julle sal moet kom staan . Daar voor julle sal hulle op hulle knieë moet val en laag moet buig . Een ding sal hulle dan deeglik besef : dat Ek aan julle kant is omdat Ek julle liefhet .
66003010	Ek het julle gevra om nie moed te verloor nie en julle het regtig vasgebyt tot die einde toe . God sal in 'n stadium elke mens op hierdie aarde toets . Daar gaan dinge gebeur wat swaar is . In hierdie baie moeilike tye kan elke gelowige maar weet : Ek sal na hom kyk !
66003011	Ek kom een van die dae na julle toe .
66003012	Hou vas aan wat julle het sodat niemand julle dalk pootjie op julle pad om geestelike wenners te wees nie . Vir 'n geestelike wenner wag daar 'n groot beloning . Hy sal vir ewig en altyd naby God self wees . In God se huis self sal hy 'n baie belangrike plek hê . Ek sal name op julle skryf om te wys wie julle regtig is en aan wie julle behoort . Die eerste naam is die Naam van my God . Dan sal Ek die naam van die stad van God opskryf . ( Hier verwys ek na die nuwe Jerusalem . Dit is uiteindelik God se groot gawe uit die hemel vir ons . ) Die derde naam sal my eie Naam wees .
66003013	Wie kan hoor , laat hom luister na wat die Heilige Gees vir die Christene te sê het .
66003014	Skryf die volgende brief aan die leier van die gemeente in Laodisea : Die Een wat waarborg dat dinge sal wees soos dit moet wees , het vir julle 'n boodskap . Wat Hy sê , kan julle maar glo , en alles wat Hy sê of doen , is waar . Dit is soos God dit wil hê . Jesus is die Een wat die skepping van God aan die gang gesit het . Dit is Hy wat nou met julle praat .
66003015	Julle kan niks vir My wegsteek nie . Ek weet wat julle doen en Ek is glad nie tevrede nie . Julle is nie koud nie , maar ook nie warm nie . Was julle tog maar een van die twee !
66003016	Nou is julle so tussenin , so louerig . Ek hou niks daarvan nie . Om die waarheid te sê , as julle so aanhou , sal Ek later niks meer met julle te doen wil hê nie .
66003017	Julle is nogal die mense wat dit waag om te spog . " Kyk hoe ryk is ons , " sê julle . " Kyk hoe gaan ons vooruit . Ons het niks van iemand nodig nie , want kyk net wat het ons alles ! " Ai , al hierdie gespog maak dat julle heeltemal blind is vir hoe pateties dit regtig met julle gaan . 'n Mens wil eintlik sommer oor julle aan die huil gaan . Kyk net hoe lyk julle : julle is geestelik brandarm en bankrot . Boonop besef julle dit nie eens nie , want julle is soos blindes .
66003018	Laat Ek julle goeie raad gee : kom koop geestelike goud by My en kom vind uit hoe dit voel om iets te hê wat regtig die moeite werd is . Kom kry by My behoorlike , geestelike klere en trek dit aan . Dan hoef julle nie meer uit verleentheid te probeer wegsteek dat julle eintlik geestelik kaal is nie . Ek het ook net die regte medisyne om op julle oë te sit sodat julle geestelik weer kan sien wat julle behoort te sien .
66003019	Mense vir wie Ek regtig omgee , help Ek reg . Ek wys vir hulle wat Ek van hulle verwag . Soms moet Ek hulle op die regte pad hou op maniere wat nie vir hulle lekker is nie . Maar Ek doen dit uit liefde sodat hulle goeie Christene kan bly . Nou toe , Ek praat ook met julle . Sit skouer aan die wiel . Los al die afdraaipaadjies en stap net agter God aan .
66003020	Kyk mooi na My . Ek staan by die deur en Ek klop . As iemand dit hoor en die deur oopmaak , sal Ek instap na hom toe . Ons sal saameet soos baie goeie vriende behoort te doen .
66003021	Die Christen wat hom nie van stryk laat bring nie , maar enduit aanhou , sal voor God 'n ware wenner wees . Ek sal sorg dat hy langs My op die troon sal sit . Ek het alles presies gedoen soos my Vader van My verwag het . Daarom is Ek 'n wenner wat nou langs my Vader op sy troon sit .
66003022	Wie kan hoor , moet goed luister na wat die Heilige Gees vir al die Christene te sê het .
66004001	Ek kyk toe op en wat sien ek daar ? Soos dit vir my gelyk het , was daar aan die blou koepel van die hemel 'n deur wat oopgestaan het . Ek hoor toe Iemand met my praat . Dit was dieselfde stem wat ek die heel eerste keer gehoor het . Dit was mos so hard soos 'n trompet wat in my oor geblaas word . Hy sê toe vir my : " Kom op hierheen . Dan sal Ek jou wys hoe alles van hier af gaan gebeur . "
66004002	Die Heilige Gees het met my laat gebeur wat die stem gevra het . Ek is deur die deur in die hemel in . Daar , in die hemel , het 'n troon gestaan . Iemand , God self , het op die troon gesit .
66004003	Toe ek na Hom kyk , was dit of ek na edelgesteentes kyk wat wit en rooi lig weerkaats . Dit het my daaraan laat dink hoe groot God is , maar ook laat besef dat Hy goddeloses gaan oordeel . 'n Pragtige reënboog het ook God se troon omraam . Dit het geskitter soos 'n groen edelsteen . Dit het my laat besef dat God wat op die troon sit , altyd getrou is .
66004004	Rondom hierdie groot troon in die middel het daar nog 24 trone gestaan . Op elkeen van hierdie trone het 'n leier van die kerk gesit , 24 van hulle . Hulle het duur , wit klere aangehad en soos konings het elkeen met 'n goue kroon op sy kop gesit . Hulle het saam met God geheers .
66004005	Blitse het geslaan en die donder het uit die rigting van die troon gerommel . Die Gees van God het voor God se troon gestaan , gereed om sy werk te gaan doen . Dit het kompleet gelyk soos 'n klomp helder ligte wat gelyk brand .
66004006	Voor die troon was dit of daar 'n see van glas was , glad en stil . Dit het my laat besef dat niks van Satan se bose onrustigheid God se kalmte ooit sal kan versteur nie . Aan elkeen van die vier kante van die troon het 'n lewende wese gestaan . Hulle het baie besonders gelyk . Hulle het niks misgekyk nie , want hulle was oortrek van die oë .
66004007	Die eerste een het soos 'n leeu gelyk en die tweede een soos 'n os . Die derde een het 'n gesig soos 'n mens s'n gehad en die vierde een het gelyk soos 'n arend wat vlieg . Hierdie vier wesens het die skepping verteenwoordig : die arend het die vlieënde diere , die leeu die wilde diere en die os die mak diere verteenwoordig en die een met die gesig van 'n mens het al die mense verteenwoordig .
66004008	Elkeen van die vier diere het ook ses vlerke gehad . Niks in die skepping was dus buite hulle bereik nie , want met hulle vlerke kon hulle oral vlieg . Die vlerke was ook oortrek met oë wat alles sien . Dag en nag , sonder ophou , het hulle bly sê : " Heilig , heilig , heilig is God die Here , die Een wat mag oor alles het . Hy was nog altyd daar , Hy is nou steeds by ons , en Hy sal in die toekoms nog altyd by ons wees . "
66004009	Die vier lewende wesens maak geen geheim daarvan hoe groot God is nie . Hulle basuin oral uit hoe belangrik Hy is . Hy is daar en leef vir ewig en altyd . Hulle hou nie op om vir God wat op sy troon sit vir alles en nogmaals alles dankie te sê nie .
66004010	Wanneer die 24 leiers van die kerk dit hoor , val hulle uit eerbied voor God neer wat op die troon sit . Hulle aanbid Hom wat vir ewig en altyd leef . Hulle sit die krone voor God neer om te wys dat Hy die enigste werklike heerser is . Dan sê hulle in 'n koor :
66004011	" Here , ons God , wie kan so belangrik wees soos U ? Na U sien almal op ; U is sterker as die sterkstes . En dit is ook reg so , want dit is hoe U is . Ja , U het alles gemaak . Alles in die skepping is daar omdat U dit so wou gehad het . "
66005001	Ek het weer na God op die troon gekyk . Nou het Hy in sy regterhand 'n boek gehou . Dit was van hoek tot kant vol geskryf , selfs op die buiteblad . Die boek was egter toe en verseël met sewe seëls . Niemand het dus geweet wat daarin staan nie .
66005002	Toe sien ek 'n sterk engel . Hy roep toe hard uit dat almal kan hoor : " Wie is belangrik genoeg om die boek oop te maak ? Wie mag die seëls breek ? " Daar was niemand nie !
66005003	Daar is oral gesoek ; in die hemel , oral op die aarde en selfs onder die aarde . Daar was nie een wat die boek kon oopmaak en lees wat daarin staan nie .
66005004	Toe ek sien hulle kan niemand kry nie , het ek in trane uitgebars .
66005005	Een van die leiers van die kerk kom troos my toe : " Hou net dop wat gebeur . Niemand en niks kan die Leeu , uit die nageslag van Juda , wen nie . Hy is nie verniet 'n agteragterkleinkind van koning Dawid nie . Hy sal die seëls kan breek en die boek kan oopmaak . "
66005006	Ek kyk toe weer mooi . My oë gly oor die troon en die vier lewende wesens tot tussen die leiers van die kerk wat daar sit . Daar , in die middel van almal , sien ek toe 'n Lam staan . Die snymerk oor sy keel asof Hy geslag was , het my dadelik opgeval . Al was Hy 'n lam , was Hy duidelik baie , baie sterk . Dit kon ek aan sy sewe horings sien . Hy het ook sewe oë gehad . Dit het beteken dat God se Gees self deur en saam met Hom werk . Daar is nie 'n plek in hierdie wêreld waar die Heilige Gees nie is nie .
66005007	Toe loop die Lam na God se troon toe . Daar vat Hy die boek wat God in sy regterhand hou .
66005008	Dít het die hemel in beroering gebring ! Nie slegs die vier lewende wesens nie , maar ook al 24 leiers van die kerk sak toe uit eerbied en aanbidding op hulle knieë voor die Lam neer . Elkeen van hulle het 'n goue musiekinstrument vasgehou . Hulle het ook goue bakke by hulle gehad . Uit die bakke het daar die lekkerste geur gekom . Ek kon sien dat dit die gebede van die Christene was wat vir almal in die hemel so lekker is om te hoor . Die vier wesens en die leiers van die kerk begin toe die pragtigste lied sing wat ek nog ooit gehoor het .
66005009	Dit was die eerste maal dat hulle die lied gesing het . " O , hoe groot en belangrik is U . U kan die boek vat en die seëls breek ! U is mos soos 'n lam wat geslag is . U bloed , ja , u lewe , het U gegee sodat mense God se mense kon wees , maak nie saak waar hulle bly of watter taal hulle praat nie .
66005010	U sorg dat hulle God as heerser oor almal erken . U maak dat hulle God met oorgawe , soos priesters , dien . Hulle sal ook eendag oor al die mense van hierdie wêreld heers . "
66005011	Toe ek weer kyk , het ek derduisende engele gesien wat rondom die groepie leiers van die kerk , die vier lewende wesens en die troon staan .
66005012	Hulle het in 'n massakoor hard gesing : " Die Lam met die wond aan sy nek is die belangrikste onder die belangrikstes . Soek jy krag ? Jy sal dit by Hom kry . En rykdom ? Dit is by Hom . En die kuns om te leef ? Gaan leer maar by Hom . By Hom is die mag en die belangrikheid en eer en lof , ja , sommer alles . "
66005013	Toe hoor ek hoe alles in die skepping ook saam begin sing . Letterlik alles en almal , of hulle in die hemel , op aarde , onder die aarde of in die see was , het gesing . Selfs alles in die see het saamgesing . Die ganse heelal het gesing : " Vir God wat op die troon sit en die Lam loof ons met al die goeie en mooi woorde wat ons ken . Al die eer en grootheid , al die krag is Hulle s'n vir ewig en altyd , sonder ophou . "
66005014	Die vier lewende wesens het gesê : " Beslis , ja ! " Die 24 leiers van die kerk het weer gekniel en God en die Lam aanbid .
66006001	Ek het toe gestaan en kyk hoe die Lam een van die sewe seëls breek waarmee die boek verseël was . Juis toe hoor ek een van die vier lewende wesens sê : " Kom ! " Dit het geklink soos donderweer wat slaan . Ek het gekyk .
66006002	Sowaar , daar het 'n wit perd aangekom . Die ruiter het 'n oorlogswapen by hom gehad . Iemand het vir hom 'n kroon gegee soos die gewoonte was om vir iemand te gee wat gewen het . Hy het verder gery op 'n pad van oorwinning . Sy doel was om te wen en dit het hy gedoen .
66006003	Die Lam het toe die tweede seël gebreek . Ek het gehoor hoe die tweede lewende wese sê : " Kom ! "
66006004	'n Ander perd kom toe daar aan . Dié perd was rooi . Die ruiter is toegelaat om onrus op aarde te veroorsaak . Nêrens was daar meer behoorlik vrede nie . Mense het mekaar eenvoudig uitgewis . Vir dié ruiter is 'n lang swaard gegee om mense in die oorlog mee dood te maak .
66006005	Toe die Lam die derde seël breek , hoor ek die derde lewende wese sê : " Kom ! " Ek het weer rondgekyk . Soos verwag kon word , het daar weer 'n perd aangekom . Dié perd was swart . Die ruiter het 'n skaal vasgehou waarmee kos geweeg is .
66006006	Ek hoor toe iemand uit die rigting van die vier lewende wesens sê : " 'n Ou handjie vol meel vir 'n hele dag se werk of drie hande vol perdekos . Die duur kos soos olie en wyn sal julle nie kan bekostig nie ; net die rykes sal ! "
66006007	Met die oopmaak van die vierde seël hoor ek die vierde lewende wese sê : " Kom ! "
66006008	Hierdie keer het ek 'n perd met so 'n vaal doodskleur aangehardloop sien kom . Die ruiter se naam was " Die Dood " . In sy spore het die hel gevolg . Hy is toegelaat om 'n kwart van die aarde onder sy mag te kry . Daar was dit net moord en doodslag . Wie nie met swaarde doodgekap is nie , is van honger dood . Wie nog oorgebly het , is deur verskriklike siektes afgemaai of deur wilde diere verskeur .
66006009	Die Lam breek toe die vyfde seël oop . Ek het 'n altaar gesien . Daar het mense spesiale geskenke vir God kom gee . Onder die altaar was die siele van mense wat met swaarde doodgekap is . En hoekom is hulle doodgemaak ? Omdat hulle aan die boodskap van God vasgehou het en nie bang was om met oortuiging daaroor te praat nie .
66006010	Hulle het hard geskree sodat almal kon hoor : " O , hoe lank nog , grote Heerser ? U is anders as mense en U is die bron van alle waarheid . Wanneer gaan U die mense straf wat so sleg lewe ? Wanneer gaan U hulle laat betaal omdat hulle ons doodgemaak het ? "
66006011	God gee toe vir elkeen van hulle die duurste en pragtigste wit klere ; klere wat 'n mens vir 'n belangrike geleentheid nodig het . " Wees nog 'n rukkie rustig , " sê God . " Moenie oorhaastig wees nie . Al julle mede-Christene wat God met soveel oortuiging saam met julle dien , is nog nie hier nie . Hulle moet nog eers soos julle vir God sterf . "
66006012	Ek sien toe dat die Lam die sesde seël breek . Die aarde het geweldig begin skud en bewe . Asof iemand 'n pikswart doek oor die son gegooi het , het die son se strale verdwyn . Die maan was so 'n rooi kleur , net soos bloed .
66006013	Sterre het uit die hemel op die aarde gereën . Dit het gelyk soos blare wat in die herfs van 'n boom afval as 'n mens dit kwaai skud .
66006014	Die blou hemel is soos 'n pannekoek opgerol . Selfs die eilande en berge is heen en weer geskud en rondgegooi . Die mense het vir al wat hulle werd is , gehardloop en in grotte en klowe in die berge gaan wegkruip .
66006015	Dit maak nie saak wie nie , almal moes hardloop : groot leiers , generaals , rykes , sterkes , werkers , gewone mense , almal . Uit die klowe en grotte kon 'n mens die geroep hoor .
66006016	Die mense daar het die berge en rotse uit angs gesmeek : " Val asseblief op ons . Begrawe ons . Steek ons weg vir God wat oor alles heers . Ja , steek ons weg sodat ons nie hoor hoe kwaad die Lam vir ons is nie . " En kan 'n mens hulle kwalik neem ?
66006017	Die dag waarop hulle finaal deur God veroordeel gaan word , lê voor die deur . Nie 'n enkele een sal kan ontsnap nie .
66007001	Dit was skaars verby of ek sien vier engele . Elkeen het in 'n ander windrigting gestaan . Hulle moes vir God die waai van die winde beheer . Vir eers het hulle die wind teruggehou . Daar het nie 'n luggie getrek of 'n blaartjie geroer nie .
66007002	Toe sien ek nog 'n engel . Die engel het aangekom uit die rigting waar die son altyd opkom . In sy hand het die engel iets gehad om mense mee te merk wat aan die lewende God behoort . Die engel skree toe vir die ander vier engele sodat hulle duidelik kon hoor :
66007003	" Wag so 'n bietjie . Moenie dat die wind nou al verwoesting saai oor die aarde en die see en die bome omwaai nie . Laat ons eers die mense merk wat God dien . Ons moet die merk van God wat wys dat hulle sy eiendom is , op hulle voorkop sit . "
66007004	Ek het gehoor hoeveel mense daar was wat gemerk moes word . Daar was 144000 . Hulle het uit elke stam van Israel gekom : 12000 uit elk van die volgende stamme : Juda , Ruben , Gad , Aser , Naftali , Manasse , Simeon , Levi , Issaskar , Sebulon , Josef en Benjamin .
66007005	
66007006	
66007007	
66007008	
66007009	Daarna het ek 'n vreeslike klomp mense gesien . Hulle was so baie , 'n mens kon hulle nie eens tel nie . Hulle het van oral af gekom , maak nie saak waar hulle gebly of watter taal hulle gepraat het nie , hulle was daar voor God se troon en voor die Lam . Hulle was pragtig aangetrek en het baie deftig gelyk met hulle wit klere . Om te wys hoe vol vreugde hulle is , het hulle palmtakke rondgeswaai .
66007010	Hulle het ook hard geskree sodat almal kon hoor : " Wil jy weet wie jou uit jou sonde kan red ? Dit is ons God wat oor alles heers en die Lam wat dit kan doen ! "
66007011	Al die engele het in 'n sirkel rondom die troon en die 24 leiers van die kerk en die vier lewende wesens gestaan . Hulle het op hulle knieë voor God neergeval
66007012	en Hom aanbid : " Niemand hoef hieraan te twyfel nie ! Al die lof behoort aan God . Hy is die belangrikste van almal . Hy weet alles . Vir Hom moet ons vir alles dankie sê . Wat ons sê of wat ons doen , moet wees om Hom groot te maak . Hy het al die krag . Niemand is so sterk soos Hy nie . Ja , ons praat van ons God . Dit was van altyd af waar en sal vir altyd van Hom waar bly . Daaraan hoef niemand te twyfel nie ! "
66007013	Een van die leiers van die kerk vra my toe : " Wie is al hierdie mense met die deftige wit klere aan ? Waar kom hulle vandaan ? "
66007014	Ek sê toe : " Hoe sal ek nou weet , Meneer . U is mos die een wat sulke dinge weet . " Toe sê hy vir my : " Hierdie mense het baie swaargekry en is vreeslik vervolg . Maar hulle klere is nou weer mooi skoon gewas . Daar is nie 'n merkie of 'n vlekkie op nie , want hulle het dit in die bloed van die Lam gewas .
66007015	Dit is waarom hulle nou hier voor God staan . " Sonder ophou , dagin en daguit , dien hulle God in sy blyplek . Net so sal God , die Heerser , self by hulle bly en na hulle kyk .
66007016	Hulle sal nooit weer honger of dors word nie en die hitte en koue sal nie vir hulle ondraaglik word nie . Daarvoor sal God sorg .
66007017	Ja , die Lam , wat oor almal heers , sal persoonlik vir hulle sorg . Hy sal vir hulle alles gee wat nodig is om vir ewig te leef . En God sal sorg dat hulle nie meer hartseer sal wees of pyn sal ken nie . "
66008001	Toe maak die Lam die sewende seël oop . 'n Halfuur lank was dit doodstil in die hemel .
66008002	Toe val my oog op sewe engele wat voor God staan . God gee toe vir hulle elkeen 'n trompet .
66008003	'n Ander engel verskyn toe ook op die toneel . Hierdie engel het 'n goue bak vasgehou en by die altaar gaan staan . 'n Klomp wierook , wat baie lekker ruik , is vir die engel gegee . Dit is saam met die gebede van al God se mense op die goue altaar gesit . Die altaar het reg voor God gestaan .
66008004	Die heerlikste geur van die wierook het saam met die gebede van God se mense die ruimte by God gevul . Dit het uit die mengsel gekom wat die engel met sy hande gemaak het .
66008005	Die engel maak toe die bak vol met brandende kole van die altaar af . Hy keer dit toe op die aarde om met merkwaardige gevolg . Blitse het geslaan , die donder het gedreun , mense het geskree en die aarde het gebewe .
66008006	Nadat die sewe engele hulle trompette reggekry het ,
66008007	het die eerste een op sy trompet geblaas . 'n Reënbui van hael en vuur , gemeng met bloed , het losgebars . Vure het oral uitgebreek . In die woeste brand is 'n derde van die aarde afgebrand . Daar het nie 'n grashalmpie oorgebly nie en 'n derde van die woude het in die slag gebly .
66008008	Toe blaas die tweede engel op sy trompet . Ek het 'n groot berg vlamme gesien . Dit is in die see gegooi . Dit was vernietigend .
66008009	'n Derde van die see het in bloed verander . Dit is nie al nie . 'n Derde van die seediere het ook gevrek en 'n derde van die skepe het gesink .
66008010	Die derde engel blaas toe op sy trompet . Daarna val 'n groot ster van bo af . Dit het soos 'n fakkel gebrand .
66008011	Die ster , met die naam " Bitterheid " , val toe reg op 'n derde van die riviere en op die fonteine . 'n Derde van die water het so bitter soos gal geword . Baie mense is van die giftige water dood .
66008012	Die vierde engel blaas toe op sy trompet . 'n Derde van die son , maan en sterre word toe getref . Die gevolg was dat die sonlig 'n derde minder was en die maan ook 'n derde swakker geskyn het .
66008013	Ek kyk toe mooi . Bo in die lug sien ek 'n arend sweef . Die arend skree toe hard sodat almal kan hoor : " Verdoemend , ja , vernietigend , verskriklik ! Die arme mense op aarde . Ek kry hulle jammer as die laaste drie engele op hulle trompette blaas . "
66009001	Die vyfde engel se trompet weerklink toe . Juis toe val my oog op iemand wat soos 'n ster van bo af op die aarde afkom .
66009002	Hy het die sleutel gekry wat die ingang na die onder-aardse dieptes oop-en toesluit . Toe hy die ingang oopsluit , borrel daar 'n digte rookmassa uit hierdie onderaardse diepte uit .
66009003	Die rookmassa was so dik dat die lug heeltemal swart geword het , sodat 'n mens nie eens die son kon sien nie . Uit hierdie wolke rook kruip daar toe sprinkane uit , die wêreld vol ! Aan die sprinkane is buitengewone mag gegee . Hulle was gevaarlik soos skerpioene .
66009004	Daar is mooi vir hulle gesê wat hulle moes doen . Die plante , bome en gras moes hulle met rus laat , maar die mense moes hulle tref , hoewel nie almal nie . Daardie mense wat die merk van God op hulle voorkop gehad het , was veilig , maar die mense sonder daardie merk moes deurloop .
66009005	Die sprinkane moes nie die mense doodmaak nie , maar net vyf maande lank seermaak . Dit sal wees soos skerpioene wat hulle die hele tyd steek en dít gaan so seer wees dat die mense allerhande planne sal maak om hulleself dood te maak .
66009006	Maar hulle planne sal nie uitwerk nie . Hoe hard hulle ook al probeer , die dood sal soos wind deur hulle grypende vingers glip .
66009007	Die sprinkane het soos perde gelyk wat spesiaal vir oorlog reggemaak is . Hulle gesigte het soos dié van mense gelyk . Op hulle koppe was iets wat gelyk het soos die goue kroon wat mense kry wat 'n kompetisie gewen het .
66009008	Onder die kroon het 'n pragtige haardos uitgehang , soos 'n vrou s'n . Hulle tande het soos leeus s'n gelyk .
66009009	Ysterplate het hulle bors beskerm . Hulle het 'n groot lawaai gemaak , net soos die gedreun van 'n massa perde en waens wat in 'n oorlog instorm .
66009010	Hulle sterte het nes dié van skerpioene gelyk , en kón dit steek ! Vyf maande aanmekaar moes die mense onder daardie sterte deurloop . Glo my , dit was seer !
66009011	Hulle het 'n leier gehad , die engel van die onderwêreld . Sy Hebreeuse naam was Abaddon — dit beteken : die een wat alles verwoes .
66009012	Hoe verskriklik is dit nie , nè ? Wag maar , daar is nog twee sulke skrikwekkende dinge op pad .
66009013	Toe weerklink die sesde engel se trompet . Ek hoor toe 'n stem uit die rigting van die vier horings op die vier hoeke van die goue altaar . Die altaar het voor God gestaan .
66009014	Die stem praat toe met hierdie sesde engel : " Laat daardie vier engele losbreek wat net heeltyd by die groot Eufraatrivier moes bly . "
66009015	Toe breek die vier engele los , want hulle was reg daarvoor . Hiervoor het hulle gewag . Nou maar waarvoor het hulle gewag ? Om 'n derde van die mense van kant te maak .
66009016	Hulle was nie alleen nie . Hulle het 'n massa soldate op perde gehad . Ek het ook gehoor hoe baie daar was : twee maal 10000 en dit nog weer met 10000 vermenigvuldig .
66009017	Ek kon die perde en hulle ruiters duidelik in 'n gesig voor my sien . Elke ruiter het ysterplate oor sy bors en maag gedra , reg vir oorlog . Die plate het soos vuur gelyk met blou en geel vlekke . Elke perd se kop het gelyk soos dié van 'n leeu wat alles wil verskeur . Vuur met rook en swaelwolke het uit hulle monde geborrel .
66009018	Alles voor hulle is verskroei , saam met 'n derde van die mense op die aarde .
66009019	Kyk , hierdie perde het nie met hulle laat speel nie ! Hulle was baie sterk . Hulle krag het veral in hulle sterte gelê en in hulle monde wat so vuur spoeg . Hulle sterte was soos slange met die verskriklikste koppe . Waar hulle jou raak pik , is daar 'n gapende wond .
66009020	Die mense wat hierdie plae oorleef het , het jou werklikwaar niks daaruit geleer nie . Hulle het maar net so verkeerd en sondig bly leef . Hulle het hulle nie aan God gesteur nie en glad nie belanggestel om Hom te begin dien nie . Hulle het maar aangehou om allerhande demone te aanbid . Hulle het vir hulle beelde van goud of brons gemaak . As hulle nie goud of sulke dinge gehad het nie , het hulle dit van klip of hout gemaak . Hierdie dooie beelde wat nie eens kon sien of hoor of praat nie , het hulle dan vurig aanbid .
66009021	Daar was by hulle geen teken te bespeur dat hulle enige plan het om God te dien nie . Hulle het maar met hulle moord en toordery , hulle swak seksuele gedrag en agterbakse bedrog aangegaan asof niks gebeur het nie .
66010001	Toe ek weer sien , kom daar 'n engel uit die hemel . Dié engel was nou vir jou sterk . 'n Mens kon die engel nie so mooi sien nie , want hy het in 'n wolk gestaan met 'n reënboog bo-oor sy kop . Hy was sterk en getrou ook . As jy na sy gesig gekyk het , was dit net of 'n mens reg in die son inkyk . Sy bene het gelyk soos pilare van vuur .
66010002	In sy hand het hy 'n klein boekie gehou wat oop was . Hy gaan toe wydsbeen met sy regtervoet op die see en sy linkervoet op die land staan
66010003	en skreeu kliphard . Dit het geklink soos 'n leeu wat brul .
66010004	Hy het skaars geskreeu of sewe donderslae klap . Uit die hemel is daar gepraat ! Met die donder wat so slaan , vat ek toe my pen . Ek wou neerskryf wat ek alles om my hoor . Net toe ek wou begin skryf , hoor ek iemand uit die hemel sê : " Moenie 'n woord neerskryf nie ! Hou dit wat jy so deur die donder hoor , geheim . "
66010005	Die engel wat so wydsbeen op die land en die see staan , lig toe sy regterhand op .
66010006	Hy wys hemel toe en neem 'n eed . Hy roep toe vir God wat vir ewig en altyd leef en alles gemaak het — of dit die hemel met alles daarin , die aarde met alles daarop of die see met alles daarin is — as getuie in vir wat hy wil sê : " Daar is nie meer tyd oor nie .
66010007	Die oomblik dat die sewende engel op sy trompet blaas , gaan God doen wat Hy beloof het . Hy het mos lank terug vir die mense wat Hom dien , die profete , gesê wat Hy van plan is om te doen . "
66010008	Ek het toe weer dieselfde stem as netnou uit die hemel met my hoor praat : " Gaan vat daardie oop boekie uit die hand van die engel wat met die een voet op die see en die ander voet op die land staan . "
66010009	Ek stap toe nader na die engel toe : " Gee my asseblief die boekie , " vra ek . " Vat en eet dit , " sê die engel . " As jy dit eet , sal dit lekker wees , soet soos heuning . Maar dan sal jy vreeslik sooibrand daarvan kry . "
66010010	Ek vat toe die boekie by die engel en eet dit . Dit was toe so : in my mond was dit suikersoet . Nadat ek dit geëet het , het ek vreeslik sooibrand gekry .
66010011	Weer praat hy met my : " Jy moet mense weer van God gaan vertel . Gaan na al die mense toe ; maak nie saak waar hulle bly of watter taal hulle praat nie . "
66011001	God gee toe vir my 'n liniaal . " Staan op . Gaan meet die tempel van God , altaar en al . Tel die mense wat besig is om God te aanbid . Skryf dit neer sodat daar presies onthou sal word hoe dit gelyk het .
66011002	Moenie die plein buite die tempel meet nie . Los dit maar . Dit gaan vir al die ongelowiges wat God nie dien nie , gegee word . Niemand sal dit onthou nie . Hulle gaan hier in die heilige stad instroom en alles vertrap . Dit gaan darem net 'n beperkte tyd van 42 maande wees .
66011003	" Intussen sal Ek twee mense stuur wat die waarheid oor My praat . Hulle sal eenvoudig aantrek soos die profete van ouds wat die volk op die regte pad wou hou . Hulle sal 1260 dae lank ( 42 maande ) vir die mense van My vertel . Dit is darem nie te lank nie . "
66011004	Hulle kan vergelyk word met twee olyfbome en twee kandelare . Die olyfbome gee die olie sodat die kandelare altyd kan brand : dit laat 'n mens dink aan hoe die Gees werk . Hulle staan voor God wat oor die hele aarde heers .
66011005	As iemand hulle probeer seermaak of benadeel , kom daar vuur uit hulle monde uit . Die vuur verskroei natuurlik al wat vyand is , net soos in Elia se tyd . So word hulle vyande vernietig .
66011006	Hulle kan ook keer dat daar 'n druppel reën val solank hulle die mense van God vertel . Soos Moses van ouds kan hulle die water oral ondrinkbaar maak . Hulle verander dit in bloed . Hulle kan ook — as hulle natuurlik wil — die aarde en die mense met allerhande plae tref .
66011007	Hulle sal van God preek tot God besluit dit is genoeg . Dan sal 'n oorlog teen hulle losbrand . Die bose dier sal uit die bodemlose onderaardse diepte uitkom en woes teen hulle veg en wen . Hy sal hulle doodmaak
66011008	en die lyke net daar in die strate van die groot stad Jerusalem laat lê . Niemand sal dit eens begrawe nie . Dis mos 'n skande ! Hierdie stad is net so boos soos Sodom van ouds . Soos mense destyds in Egipte onderdruk en sleg behandel is , doen hulle dit nou hier in Jerusalem ook . Ja-nee , dit is mos die einste stad waarin hulle Here ook aan die kruis doodgemaak is .
66011009	Mense van oral af sal die lyke daar in die straat bekyk . Hulle wou die lyke mos nie begrawe soos dit hoort nie . Dit sal drie en 'n halwe dae so aanhou .
66011010	Wat nog erger is , is dat daar feeste sal uitbreek . Mense oor die hele wêreld kan hulle blydskap nie in toom hou nie ! Hulle gee vir mekaar geskenke , die ene vrolikheid ! Die rede vir al die opgewondenheid is die lyke in die straat . Daardie boodskappers van God het immers die mense se gewete baie omgekrap en hulle skuldig laat voel .
66011011	Drie en 'n halwe dae het verbygegaan . Toe gryp God in en gee die asem wat lewe gee vir hulle terug . Die twee boodskappers van God kom toe weer regop . Die mense wat dit gesien het , het hulle asem weggeskrik . Hulle het soos riete gebewe , so bang was hulle .
66011012	Iemand uit die hemel praat toe helder en duidelik met die twee boodskappers van God : " Kom hiernatoe . " Voor die oë van hulle vyande is die twee boodskappers in 'n wolk na God toe .
66011013	Toe begin die hele aarde geweldig skud . 'n Tiende van die stad het inmekaargestort . Sewe duisend mense is in die aardbewing dood . Die mense wat in die stad oorgebly het , was paniekbevange . Hulle het daar en dan vir God grootgemaak en alle eer aan Hom gegee .
66011014	Die tweede verskrikking was nou verby . Maar oppas ! Die derde verskrikking is op pad , en vinnig ook !
66011015	Toe blaas die sewende engel op sy trompet . 'n Geweldig harde stem uit die hemel sê toe : " Ons Here en sy Messias regeer nou oor die wêreld . Almal weet dit ! Hy sal vir ewig en altyd bly regeer . "
66011016	Die 24 leiers van die kerk ( wat op die trone in die hemel gesit het ) het eenvoudig voor God neergeval
66011017	en Hom aanbid : " Here God , vir wie anders kan ons dankie sê as maar net vir U ? Niemand is so sterk soos U en kan doen wat U doen nie . U is nou daar soos U nog altyd daar was . U gebruik die groot krag wat U het en U regeer .
66011018	" Mense wat U nie dien nie probeer uit woede teen U wal gooi . Dit is tevergeefs , want U gaan hulle hulle verdiende straf gee . Die tyd het gekom om almal wat al dood is deur God se oordeel te laat toets . Ja , die tyd vir God se groot prysuitdeling is op hande : die mense wat Hom getrou gedien het , sal Hy beloon . Sy boodskappers en al die ander mense wat aan Hom behoort , sal nie oorgesien word nie . " Of iemand nou belangrik of onbelangrik is , as hy God as God erken en gerespekteer het , nooi God hom na sy prysuitdeling uit . " Die tyd is ook daar dat God die mense sal vernietig wat in hulle eie lewe net 'n pad van vernietiging agtergelaat het . "
66011019	Toe skuif die deure van God se tempel in die hemel oop . Die ark , wat die teken van God se ooreenkoms met sy mense is en waar God spesiaal teenwoordig is , het in die tempel gestaan , oop en bloot vir almal om te sien . Weerligstrale het geslaan en die donder het gedreun . Groot haelstene het geval en die aarde het gebewe .
66012001	In die hemel sien ek toe iets gebeur waaruit ons 'n belangrike les kan leer . Ek het 'n vrou gesien . Haar klere was so helder soos die son self en sy het op die maan gestaan , so belangrik was sy . Op haar kop was 'n kroon wat net mense kry wat wen en nie verloor nie . Die kroon was van twaalf sterre gemaak .
66012002	Sy het 'n baba verwag . Omdat sy op die punt was om die baba te kry , het sy van die pyn geskree .
66012003	Maar dit was nie al nie . Ek sien toe 'n groot draak in die lug met 'n bloeddorstige rooi kleur . Hy het sewe koppe en tien horings gehad . Op elke kop was daar ook 'n kroon soos 'n koning sou dra . Dit was duidelik dat hierdie draak sterk was en dat baie aardse leiers agter hom aangeloop het . Hy was vernietigend .
66012004	Hy swaai sy stert en slaan 'n derde van die sterre uit die hemel uit dat hulle tot op die aarde val . Die draak het reg voor die vrou gaan staan om die kind te verslind wat sy besig was om te kry .
66012005	Die kind word toe gebore . Dit was 'n seun , maar nie sommer enige seun nie . Hy is die Een wat oor al die mense in hierdie wêreld sal regeer . Wie nie na Hom luister nie , sal onder sy verskriklike straf deurloop . Die draak was te stadig . Toe die Seun gebore is , is Hy opgeraap en na God toe , wat oor alles heers , gevat .
66012006	Die vrou het die woestyn in gevlug waar God vir haar 'n spesiale plek reggemaak het . Sy het so lank as wat dit nodig was ( omtrent so 1260 dae ) daar gebly . God het vir haar alles gegee wat sy nodig gehad het .
66012007	Daar breek toe 'n oorlog in die hemel uit . Die oorlogsgeneraal van God , Migael , en sy engele pak toe die draak in 'n oorlog . Die draak en sy engele het hulle bes probeer , maar tevergeefs .
66012008	Hulle het liederlik verloor . Daar was toe nie meer vir hulle 'n plek in die hemel nie . Hulle is verbied om hulle voete daar te sit . So is die groot draak uit die hemel uitgesmyt .
66012009	Ek praat nou van die slang van wie ons lank terug al in die Bybel lees . Sy ander name is duiwel en Satan . Hy het al die mense wat op die aarde bly heeltemal op die verkeerde pad gelei . Juis hy is saam met sy engele uit die hemel gegooi .
66012010	Ek hoor toe iemand wat hard praat sodat almal dit kan hoor : " Nou het God ons gered . Nou het Hy sy krag bewys . Ons God heers oor almal en sy Messias het al die mag . " Kyk net , die een wat gedurig God se kinders oor hulle foute aangekla het , is uit die hemel uitgegooi . Ja , hy het God se mense mos sonder ophou , dag en nag , voor God beskuldig .
66012011	Hulle het hom behoorlik gewen . Hulle wapens was die bloed van die Lam en die boodskap wat hulle met soveel oortuiging aan ander vertel het . Alles het nie net vir hulle om hulleself gedraai nie . Hulle was bereid om tot die dood toe met hierdie wapens te veg .
66012012	Daarom moet almal wat in die hemel bly van blydskap oorloop . Maar , o genugtig , arme aarde en arme see ! Julle gaan swaarkry ! Weet julle hoekom ? Die duiwel het na julle toe afgekom . Hy is buite homself van woede . Maar sy tydjie is min en hy weet dit ! "
66012013	Toe die draak tot verhaal kom en agterkom dat hy op die aarde neergegooi is , het hy die vrou verwoed agternagesit . ( Dit is die vrou wat die seun gehad het . )
66012014	God gee toe vir die vrou twee vlerke sodat sy soos 'n groot arend kon vlieg . Sy het toe die woestyn in gevlieg na die plek toe wat spesiaal vir haar reggemaak is . Daar is sy versorg met alles wat sy nodig gehad het so lank as wat sy dit nodig gehad het , en dit was nie te lank nie . Daar was sy buite die bereik van die duiwel .
66012015	Toe maak die duiwel 'n ander plan . Hy laat uit sy mond 'n geweldige stroom water kom . Soos 'n bruisende rivier is hierdie water agter die vrou aan . Die draak het gehoop om so die vrou te verswelg .
66012016	Maar die aarde was daar om haar te help . Die aarde het oopgeskeur en die water het in die skeur verdwyn .
66012017	Dit het die draak nog kwater gemaak . Hy was blind van woede vir die vrou . Hy is toe daar weg en het begin oorlog maak en baklei teen al wat kinders van die vrou is . Hy het dadelik begin oorlog maak teen almal wat gehoorsaam aan God se wil is of wat openlik en met oortuiging van Jesus praat .
66013001	Die draak het toe by die see op die strand gaan staan . Ek sien toe 'n dier uit die see opkom . Hy het so gelyk : hy het tien horings en sewe koppe gehad , wat gewys het hoe 'n sterk regeerder hy was . Sy tien krone het gewys dat hy soos 'n koning regeer het . Op die koppe was die verskriklikste naam geskryf . Dit was 'n absolute belediging vir God !
66013002	Hy kon nie sy sluheid wegsteek nie , want hy het die lyf van 'n luiperd gehad en sy pote het soos 'n beer s'n gelyk . Daarmee het hy vasgestaan . Sy bek was soos 'n leeu s'n , wreed en vreesaanjaend . Die duiwel het aan hierdie dier sy krag gegee . Hy kon met net soveel gesag as die duiwel regeer .
66013003	Een van die koppe van die dier het 'n wond gehad waarvan hy sekerlik moes doodgaan . Met so 'n wond kon hy nie bly leef nie . Tog het die wond gesond geword .
66013004	Die hele wêreld was verwonderd , stom van verbasing . Hulle het agter die dier aangestroom en die duiwel soos God aanbid , want hy het mos al daardie mag aan die dier gegee . " Wie is so wonderlik soos die dier ? " het hulle gevra . " Wie sal ooit teen hom 'n oorlog kan wen ? " So het hulle die dier aanbid .
66013005	God het die dier toegelaat om so 'n grootmond te wees en Hom te beledig . God het hierdie kragtoertjies van die duiwel vir 'n rukkie geduld ; dit was darem nie te lank nie .
66013006	Die dier het vreeslik te kere gegaan . Hy het God op alle moontlike maniere beledig en sy karakter geskend . Selfs die wesens wat in die hemel saam met God bly , moes onder sy tong deurloop .
66013007	God het die dier ook nie gekeer om teen God se mense oorlog te maak en hulle selfs te wen nie . God het hom ook toegelaat om die septer te swaai oor die hele wêreld , maak nie saak waar nie .
66013008	Al die mense wêreldwyd en van oraloor het die dier aanbid asof hy God of Christus self is . As ek hier sê " al die mense " , is dit natuurlik almal wie se name nie in die boek van die lewe opgeskryf is nie . Dit is Christus , die Lam met die slagmerk aan sy keel , se boek . Die name staan al in daardie boek vandat die wêreld gemaak is .
66013009	As iemand twee ore het , moet hy hierna luister :
66013010	" As dit op iemand se pad lê om in die tronk te beland , sal hy in die tronk beland . Iemand wat iemand anders doodmaak , sal self doodgemaak word . " Ja-nee , die mense wat aan God behoort , moenie moed opgee nie . Hulle moet gelowig op God bly vertrou .
66013011	Ek het toe nog 'n dier gesien . Hy het uit die aarde opgekom . Hierdie dier het nie gevaarlik gelyk nie , net soos 'n lammetjie met twee horinkies . Toe die dier egter sy mond oopmaak om te praat , was dit die ene duiwel , van voor tot agter .
66013012	Hierdie dier kon alles doen wat die eerste dier gedoen het . Hulle het saamgewerk . Die tweede dier het net een doel gehad : hy wou sorg dat al die mense op die aarde die eerste dier — dit is nou die een met die dodelike wond wat gesond geword het — soos 'n god aanbid .
66013013	Hy het die wonderlikste dinge gedoen om die mense te beïndruk . Hy het selfs vuurvlamme uit die hemel op die aarde laat reën . Hy het natuurlik gesorg dat almal dit sien .
66013014	Onnodig om te sê , maar hy het die mense met al hierdie wonderlike dinge die regte pad heeltemal byster laat raak . Hy het hulle selfs oortuig om vir die eerste dier ( wat met die swaard gewond is , maar nog springlewendig is ) 'n standbeeld te bou om hom só as 'n groot heerser te eer .
66013015	God het selfs toegelaat dat die beeld begin asemhaal en praat , soos die tweede dier wou . Die ergste is dat hierdie standbeeld enigiemand wat nie voor hom neerval en hom soos 'n god aanbid nie , daar en dan doodgemaak het . Hy het ook almal forseer om 'n merk op hulle regterhand en voor op hulle kop te dra . Aan die merk sou almal kon sien dat hulle aan die dier behoort .
66013016	Niemand het dit vrygespring nie ; of jy nou belangrik was of nie , ryk of arm ; ja , letterlik niemand nie , nie eens die eenvoudigste werker of die belangrikste baas nie . Almal moes daardie merk dra .
66013017	Niemand kon enigiets koop of selfs iets verkoop as hy nie die merk gehad het nie ; dit wil sê , die naam van die dier of die kodenommer van sy naam .
66013018	Hier is 'n raaisel vir die slimmes . Laat iemand wat slim genoeg is , uitwerk wat hierdie kodenommer van die dier wil sê . Dit is die kodenommer van 'n mens , naamlik 666 .
66014001	Ek kyk toe weer mooi , en wat sien ek ? Op die heilige berg Sion het Jesus , die Lam , gestaan en by Hom was 144000 mense . Elkeen van hulle het die Naam van die Lam en die Naam van sy Vader duidelik op hulle voorkoppe geskryf gehad .
66014002	Ek het toe iemand uit die hemel hoor praat . Dit het geklink soos 'n geweldige donderstorm met water wat neergiet . Maar die stem het tegelyk soos pragtige musiek geklink .
66014003	Al hierdie mense het die pragtigste lied gesing wat niemand nog ooit gehoor het nie . Voor God op sy troon en die vier lewende wesens en die kerkleiers het die lied opgeklink . Snaaks genoeg kon niemand anders hierdie lied aanleer of sing nie . Dit was spesiaal net vir die 144000 . God het hulle mos vrygekoop van dit wat hulle op die aarde gebind het .
66014004	Hierdie mans het nie onsedelik saam met vroue geleef nie . Hulle is rein . Hulle het die Lam gevolg net waar Hy gegaan het . God het hulle eerste uit al die mense sy eiendom gemaak . Hulle is die eerstes van nog baie ander wat aan God en die Lam gaan behoort .
66014005	Hulle het ook nooit vir enigiemand gelieg nie . Teen hulle is daar niks te sê nie .
66014006	Toe sien ek nog 'n ander engel wat bo my tussen die wolke vlieg . Die engel het oorgeloop van die goeie nuus van God en wou dit vir almal vertel . Dit is die nuus wat vir ewig en altyd goed sal bly . Die engel moes sorg dat al die mense op die aarde dit hoor , maak nie saak wie dit is of waar hulle bly nie .
66014007	Daarom het die engel hard geskree sodat almal dit kon hoor : " Betoon respek vir God , want vir Hom moet julle ontsag hê . " Maak Hom groot , want die tyd is hier dat mense voor God gaan verskyn om te hoor wat sy oordeel oor hulle is . " Aanbid Hom ! Hy het die hemel gemaak . Die aarde met die see en fonteine het Hy met sy hande gemaak . "
66014008	Dit was skaars verby of 'n tweede engel was daar : " Dit is klaarpraat met Babilon , die stad vol sondige mense ; ja , die grote Babilon is verby ! Sy wou mos al die mense forseer om soos sy te leef asof God nie bestaan nie . So , sonder God , het hulle geleef soos mense wat hulle dronk drink . "
66014009	'n Derde engel kom toe en skreeu net so hard : " As iemand die dier met sy standbeeld aanbid en die dier se merk op sy voorkop of hand dra , sal hy 'n ander soort wyn drink ; die wyn van God se straf .
66014010	God se woede en ontevredenheid sal wees soos 'n glas wat vol wyn gegooi word . Die mense wat aan die dier behoort , sal dit dan moet drink , of hulle wil of nie ! Dit sal wees soos iemand wat in 'n verskriklike warm vuur baie seer brand . Die engele en die Lam sal staan en kyk hoe dit gebeur .
66014011	Die vuur se rook sal wys hoe seer hierdie mense brand . En dit sal nooit einde kry nie . Die arme mense wat die dier aanbid en met hom gespog het deur sy merk te dra , gaan baie swaarkry . Hulle sal dag en nag die ondraaglikste pyn moet verduur .
66014012	" Die mense wat aan God behoort , moet net vasbyt . Hulle moet op die regte pad bly . Hulle moet gehoorsaam doen wat God van hulle verwag en aan Jesus Christus getrou bly . "
66014013	Toe hoor ek 'n stem uit die hemel : " Skryf ! Die Here se mense wat van nou af doodgaan , is baie gelukkig . Sowaar ! sê die Gees . Nou kan hulle ontspan en rustig wees . Hulle hoef nie meer hard te swoeg nie . Almal in die hemel weet hoe hulle met oorgawe vir God gewerk het toe hulle moes . God self weet dit baie goed . "
66014014	'n Spierwit wolk vang toe my oog . Op die wolk het Iemand gesit . Dit het gelyk soos die Seun van die mens . Hy het die goue kroon op sy kop gehad wat net wenners dra . In sy hand het Hy 'n sekel gehou waarmee mense gewoonlik ryp lande afgeoes het .
66014015	Skielik het 'n ander engel sy opwagting gemaak . Die engel het uit die blyplek van God gekom en hard geskree vir die Man wat op die wolk sit om te hoor : " Steek u sekel in . Maak die oes bymekaar . Die oestyd is hier , want die oes op die aarde is ryp . "
66014016	( Natuurlik het die engel van die oordeel gepraat . ) Die Man op die wolk maak toe so . Hy het sy sekel ingesteek en die hele aarde afgeoes .
66014017	En nog 'n engel het uit die blyplek van God in die hemel verskyn . Hy het ook so 'n skerp sekel gehad .
66014018	Skielik was daar nog een wat uit die rigting van God se altaar gekom het . Hy was in beheer van die vuur . Hy skree toe hard vir die engel met die sekel sodat almal kon hoor : " Steek jy ook jou sekel in ! Sny die druiwetrosse van die wingerde op aarde af . Die druiwe is ryp . " ( So begin die oordeel . )
66014019	Die engel het nie op hom laat wag nie en het op die aarde begin oes . Wat geoes is , is saam in 'n groot houer gegooi . In hierdie houer is die druiwe stukkend getrap .
66014020	Hierdie houer kan vergelyk word met die woede en straf van God oor die sonde . So vreeslik was dit dat dit nie in die stad waar die mense gebly het , gedoen is nie . Die bloed het oor die houer gestroom . Die stroom bloed was so diep dat dit tot by die middellyf van 'n man gekom het . Hierdie stroom bloed het 300 kilometer ver geloop .
66015001	Ek sien toe nog 'n ander teken in die hemel waaruit ons baie kan leer . Dit was 'n groot en asemrowende toneel . Ek het sewe engele gesien met sewe rampe . Dit is die laaste rampe wat die mense sal tref . Dit rond God se woede oor die sondes af .
66015002	Ek sien toe iets wat lyk soos 'n see van glas wat in vuur brand met 'n klomp mense wat langs die see staan . In hulle hande was musiekinstrumente van God . Dit was al die mense wat enduit volgehou het in die stryd teen die dier en sy beeld en die kodenommer van sy naam en wat uiteindelik gewen het .
66015003	Hulle het Moses se lied gesing . Moses het God mos gedien . Hierdie lied is ook die lied van die Lam : " Here God , die dinge wat U alles doen , is so groot dat dit ons asem heeltemal wegslaan . Here , U is die sterkste en kragtigste van almal ! Wat U doen , is altyd reg en regverdig . U doen dinge soos dit hoort . U heers oor al die mense van die wêreld en hulle sal dit moet erken .
66015004	" Here , wie sal U nie met groot agting en respek hanteer nie ? Wie sal nie vir ander vertel hoe belangrik U regtig is nie ? U en U alleen is soos U is : heilig . Al die mense sal na U toe stroom en U as God aanbid . Hulle kan nou sien dat wat U doen , regverdig is . "
66015005	Na hierdie pragtige lied het iets anders my aandag getrek . Daar was 'n tent in die hemel waarin God vroeër op 'n spesiale manier by sy mense was . Die tent se ingang het oopgegaan .
66015006	Daar het sewe engele uit die tent uitgestap met sewe rampe . Hulle het duur , mooi klere aangehad . Die klere was van suiwer , spierwit linne gemaak . Elkeen het ook 'n breë , goue gordel aangehad .
66015007	Een van die vier lewende wesens wat om God se troon gestaan het , gee toe vir elke engel 'n goue bak . Hierdie sewe bakke was propvol van die woede en straf van God , die God wat vir ewig en altyd leef .
66015008	God se woonplek , sy tempel , het gelyk of dit vol rook was . Eintlik was dit die verbysterende grootheid en krag van God waarvan dit oorgeloop het . Niemand kon toe in die tempel ingaan nie . Hulle moes eers wag tot die sewe rampe van die sewe engele klaar was .
66016001	Toe hoor ek iemand wat baie hard praat . Die stem het uit God se blyplek gekom en met die sewe engele gepraat : " Weg is julle ! Gaan maak die sewe bakke wat vol van die woede en die straf van God is , op die aarde leeg . "
66016002	Die eerste een trek toe dadelik weg en gaan maak sy bak op die aarde leeg . Dadelik het die vieslikste swere wat jy jou kan voorstel op die mense uitgeslaan . Dit het egter net op daardie mense uitgeslaan wat die merk van die dier gedra en die beeld van die dier soos 'n god aanbid het .
66016003	Die tweede engel gooi sy bak toe op die see uit . Die water het bloederig geword asof dit uit 'n dooie man uitloop . Alles wat in die see geleef het , is daar en dan dood .
66016004	Toe volg die derde engel met sy bak . Sy bak se inhoud het op die riviere en fonteine beland . Al die water het in bloed verander .
66016005	Die engel wat vir water moes sorg , sê toe : " U straf hierdie mense regverdig . Want U was altyd daar en is nog daar . U is die Gans Andere . Niemand is soos U nie ! Hierdie slegte mense het die mense wat aan U behoort , doodgemaak .
66016006	Hulle het die bloed laat vloei van mense wat ander van U vertel het . Daarom gee U juis vir hulle bloed om te drink — dit is hulle verdiende loon ! "
66016007	Uit die rigting van die altaar hoor ek toe : " Ja , Here God . Daar is niks wat U nie kan doen nie en daar is niemand so sterk soos U nie . As U iets besluit , is dit soos dit moet wees . U maak nooit 'n fout met 'n oordeel nie . "
66016008	Die vierde engel gooi toe sy bak op die son uit . Skielik het lang vuurtonge van die son die mense verskroei . Dit was geweldig warm .
66016009	Die mense het gevloek en God uitgeskel . Hy is mos die een wat hierdie dinge laat gebeur . Tog het hulle God nie begin dien nie . Hulle wou nie erken dat Hy regtig die belangrikste van almal is nie .
66016010	Toe kom die vyfde engel aan die beurt . Die inhoud van sy bak het op die troon van die dier beland . Oral waar hy invloed uitgeoefen het , het dit so donker geword dat jy nie jou hand voor jou oë kon sien nie . Buite hulleself van pyn het die mense wat Satan dien hulle tonge gekou .
66016011	Hulle het die God van die hemel gevloek en sleggesê oor hulle pyn en hulle sere . Tog wou hulle nie ophou om verkeerde dinge te doen nie . Hulle wou nie reg begin lewe soos God dit wil hê nie .
66016012	Toe slaan die sesde engel toe . Sy bak se inhoud beland op die Eufraatrivier . Dit was 'n groot , magtige rivier , maar elke druppel water het opgedroog . Nou kon die konings uit die ooste sonder moeite deur die rivier kom .
66016013	Toe sien ek die duiwel , die draak , staan saam met die dier en dié een wat voorgee om almal van God te vertel , maar die hele tyd lieg . Hulle maak hulle monde oop , en daar kruip drie bose geeste uit . Hulle het net soos paddas gelyk .
66016014	Hierdie geeste het reguit van die duiwel af gekom en vir hom gewerk . Hulle het allerhande dinge gedoen om die mense te beïndruk . Hulle is na al die leiers en konings toe . Hulle het nie een oorgeslaan nie , maar almal omgepraat om saam met hulle te kom oorlog maak teen God . Maar dié dag wanneer hulle God gaan aandurf , sal in die geskiedenis uitstaan as 'n geweldig belangrike dag . Dit gaan God se dag wees , want Hy is sterker as almal saam .
66016015	( Julle is natuurlik onseker wanneer die dag presies is . Luister wat sê God : " Wees wakker . My koms sal wees soos 'n dief s'n — as mense dit nie verwag nie . Die mense wat wakker en gereed is , sal gelukkig wees . Hulle sal te bly wees dat hulle vir My gewag het . Hulle sal nie rooi in die gesig en skaam uit die bed hoef op te spring omdat hulle nie reg was nie . " )
66016016	Die duiwel en sy helpers het al die leiers van die wêreld saamgetrek by 'n plek wat in Hebreeus Armageddon genoem word .
66016017	Net toe strooi die sewende engel sy bak in die lug uit . Uit die rigting van die troon in God se woonplek , sy tempel , hoor ek toe 'n harde geskree : " Alles is klaar ; dit is verby ! "
66016018	Toe begin die hele aarde ruk en bewe soos nooit tevore nie . Die blitse het geslaan en die dreuning van die donder was verskriklik .
66016019	Met die groot aardbewing is die belangrikste stad , Babilon , met al die bose mense in stukke geruk . Dit het in drie gebreek . Van die stede en mense wat God nie gedien het nie , het niks oorgebly nie . Ja , so sal dit gaan . God vergeet nie wat die klomp slegte mense van Babilon alles teen Hom gedoen het nie . Hulle sal moet betaal , daarvoor sal God sorg . Elke stukkie van God se straf en woede sal Babilon tref .
66016020	So verskriklik sal dit wees dat eilande sal verdwyn en berge sal platval .
66016021	Hael so groot soos rotse sal uit die hemel op die mense neerreën . Wat 'n verskriklike ramp gaan dit nie wees nie ! Mense gaan God daaroor beledig en vloek .
66017001	Een van die sewe engele met die bakke kom praat toe met my : " Kom saam . Ek wil jou gaan wys hoe God die groot en belangrike stad Babilon met haar bose inwoners gaan straf . Ek praat van die stad wat haar rug vir God gedraai het soos 'n onsedelike vrou haar rug vir haar man draai . Dit is die stad wat oor baie water gebou is . In plaas daarvan om aan God getrou te wees ,
66017002	het die stad na die belangrike leiers van die wêreld gevry . Dit het die mense oor die hele wêreld so bedwelm soos te veel wyn 'n mens bedwelm . Net soos die stad het hierdie mense ook nie belanggestel om God te dien nie . Hulle het eerder gedoen wat die stad wou hê . "
66017003	Die engel vat my toe die woestyn in . Ek was baie bewus van die Heilige Gees by my . Daar in die woestyn sien ek toe 'n beeld van die stad wat lyk soos 'n vrou . Sy het op 'n bloedrooi dier gesit . Die dier was oortrek met die vieslikste vloekwoorde wat God baie lelik beledig het . Die dier het sewe koppe gehad en tien horings . Hy het nogal in die oë van mense baie sterk gelyk .
66017004	Die vrou was in pers en rooi klere uitgedos . Sy het ook pragtige juwele gedra : dit was alles van goud , pêrels en ander duur edelstene . Geld en rykdom was al wat vir haar belangrik was . In haar hand het sy 'n goue beker vasgehou . Die beker was propvol van haar vieslikhede en vuil onsedelikheid . Vir God was dit walglik .
66017005	Sy het ook 'n naam gehad wat op haar voorkop geskryf was . Dit het 'n geheime betekenis gehad . Daar het gestaan : " Babilon , die groot en beroemde stad . Die moeder van alle mense wat hulle rug vir God draai en hulle met die vieslikhede van hierdie wêreld besig hou . "
66017006	Ek het mooi gekyk en gesien dat die vrou dronk was . Ja , sy was dronk van al die bloed van God se mense en die mense wat doodgemaak is omdat hulle Jesus Christus gedien het . My mond het oopgehang toe ek haar sien . Ek kon my oë nie glo nie !
66017007	Die engel sê toe vir my : " Hoekom is jy so verbaas ? Ek sal die geheim vertel van die vrou en die dier met die sewe koppe en tien horings wat haar dra .
66017008	Dit was in die verlede belangrik , maar nou is dit weg . In die toekoms sal dit weer uit die onderaardse diepte uitkom , net om totaal vernietig te word . Mense sal vreeslik beïndruk wees as hulle die dier sien , omdat hy in die verlede daar was , toe verdwyn het , maar skielik weer in die toekoms te voorskyn sal kom . Maar dit is nie waar van alle mense nie . Dit is net waar van mense wie se naam nie van die begin af in die boek van die ewige lewe geskrywe is nie .
66017009	" Om al hierdie dinge te verstaan moet 'n mens mooi dink . Kophou is die antwoord . Die sewe koppe van die dier stel die sewe heuwels voor waarop die vrou sit , met ander woorde , waarop die stad gebou is . Daar was ook sewe regeerders .
66017010	Vyf van hulle was al klaar daar . Die sesde een regeer nou . Die sewende een is nog op pad . Hy sal nie lank regeer nie .
66017011	Dan is daar die dier wat in die verlede daar was , maar nou van die toneel verdwyn het . Hy is deel van sy sewe voorgangers , maar is tegelyk die agtste regeerder . Hy is op pad om sy moses teë te kom . Hy gaan vernietig word .
66017012	" Die tien horings wat jy gesien het , is die tien regeerders wat nog nie begin regeer het nie . Hulle sal saam met die dier 'n uur lank soos konings kan regeer .
66017013	Al tien het net een doel voor oë : hulle wil al hulle mag en invloed vir die dier gee .
66017014	Hulle sal saam oorlog maak teen die Lam , maar die Lam sal hulle 'n goeie pak slae gee . Die Lam is die regeerder van al die regeerders . Al sy mense kan weet dat Hy hulle spesiaal na Hom toe geroep het . Hulle is spesiaal gekies en het aan Hom getrou gebly . "
66017015	Die engel sê toe verder : " Die baie water wat jy gesien het , waaroor die slegte vrou sit , moet vergelyk word met al die mense van die wêreld . Dit maak nie saak waar hulle vandaan kom , hoe hulle lyk of watter taal hulle praat nie .
66017016	Die tien horings ( dit is mos die tien regeerders ) wat jy gesien het en die rooi dier sal niks vir die slegte vrou voel nie . Hulle sal haar molesteer en sonder 'n draad klere aan laat lê . Dan sal hulle haar met hulle tande uitmekaarskeur en opeet . Wat oorbly , sal hulle met vuur verbrand .
66017017	God self het daarvoor gesorg dat die regeerders op die idee gekom het om hulle mag vir die dier te gee . Hulle het presies gedoen wat God wou gehad het . So sal dit aangaan tot alles wat God gesê het , presies gebeur het .
66017018	Die vrou wat jy gesien het , is die groot en belangrike stad wat oor al die heersers van die wêreld getroon en geheers het . "
66018001	Toe dit alles verby was , sien ek 'n ander engel uit die hemel afkom . Dit was 'n baie sterk engel . Die aarde het sommerso geblink van die helder glans van die engel . Hy het 'n verskriklik harde stem gehad .
66018002	Hy skree toe : " Dit is verby met daardie belangrike stad Babilon . Sy word met die grond gelykgemaak . Dit het 'n spookdorp geword , vol demone . Oral het bose geeste hulle intrek geneem . Allerhande vieslike vlieënde goed het daar kom nes maak . Diere waarvan God niks hou nie , het daar opgedaag . Al hierdie goed is regtig vieslik en haatlik !
66018003	Al die mense van die aarde kon nie genoeg kry van haar verraad teen God nie . Hulle het dit soos wyn opgeslurp . Die regeerders , wat hulle mense moes lei , het die stad eerder gedien as vir God . Die sakemanne het miljoene gemaak uit haar lewe vol vieslikhede . "
66018004	Net toe hoor ek iemand anders uit die hemel praat : " My volk , sorg dat julle uit die stad wegkom ; gee pad , sodat julle nie met al daardie slegte dinge deurmekaarraak nie . Ja , gee pad sodat al haar rampe julle nie ook tref nie .
66018005	Sy het so baie verkeerde dinge gedoen . As jy dit op mekaar pak , sal die hoop so hoog soos die hemel wees . So iets sal God nooit vergeet nie ! Hy onthou elke verkeerde ding wat sy gedoen het .
66018006	Maak met haar wat sy met julle gemaak het . Betaal haar dubbel en dwars terug vir wat sy aan julle gedoen het . As sy julle met een hou geslaan het , slaan haar dubbel so hard terug .
66018007	Sy het haar vreeslik belangrik gehou en 'n wilde , losbandige lewe gelei . Laat haar nou net soveel swaarkry en verdriet ly . Weet julle hoekom ? Sy was die een wat vir haarself gesê het : ' Hier sit ek , die groot heerser oor almal . Ek is nie alleen nie . Ek het baie wat agter my staan . Daar sal nooit trane van verdriet oor my wange loop nie ! '
66018008	Ja-nee , sy het daarna gesoek ! Die rampe wat haar gaan tref , gaan haar op een dag saam tref . Sy gaan baie hartseer wees , sy gaan niks hê om te eet nie en die dood gaan sy wrede greep op haar kry . Sy sal met vuur tot op die grond afgebrand word . Ja , dit alles sal gebeur , want God is die Sterke . Hy is die Here . Hy is die Een wat sê wat met die stad gaan gebeur . "
66018009	Die regeerders van hierdie wêreld sal bitterlik oor haar huil as hulle die wolke rook sien wat uit die brandende stad opborrel . Hulle het mos saam met die stad geleef asof God nie daar is nie . Ja , saam met haar het hulle vieslik geleef .
66018010	Hulle sal haar nie gaan help nie , maar net van ver af staan en kyk . Hulle is te bang hulle gaan net so swaarkry soos sy . Hulle sal net sê : " Ag , genugtig ; hoe jammer ! Die groot , belangrike stad ; die sterk stad Babilon ! Ai , kyk net ; in 'n enkele oomblik het jy reguit in God se straf vasgeloop ! "
66018011	Die besigheidsmanne van die wêreld is net so hartseer oor haar . Hulle huil net sulke lang trane . Niemand wil nou meer hulle goed koop nie . Al die goed wat mense eers so graag wou gehad het , lê nou in hope op die mark , want niemand wil dit meer hê nie .
66018012	Daar lê goud , silwer , edelstene , pêrels ; daar is die mooiste materiale , linne en sy . Daar is die mooiste kleure , pers en rooi . Die verskillende houtgoed is net so mooi . Die hout ruik lekker en sommige artikels is uit duur hout gemaak , en ivoor ook ! Goed van brons , yster en marmer staan ook oral rond . Om nie eens te praat van al die duur kruie nie . Oral lê daar
66018013	kaneel , speserye en verskillende kruie wat lekker ruik , soos mirre en wierook . Aan eetgoed is daar ook nie 'n tekort nie . Duur kos , olie , wyn , meel en koring is vrylik beskikbaar . Selfs diere soos beeste , skape en perde kan 'n mens daar kry en daar is tot perdekarre ! Om nie eens te noem dat 'n mens selfs mense daar kan koop nie : ja , daar is selfs slawe beskikbaar .
66018014	" Alles waarvoor julle geleef het , is daarmee heen . Dit wat julle so graag wou hê , is weg . Al die spoggerige luukshede het soos dou voor die oggendson verdwyn ; dit is vir altyd weg ! "
66018015	Hierdie einste handelaars wat so ryk geword het uit die stad sal haar nie nou gaan help nie . Hulle sal net van ver af staan en kyk . Hulle is bang dat wat die stad tref , hulle ook gaan tref .
66018016	Tog huil hulle kliphard : " Die arme , arme stad . Die groot , belangrike stad ! Kyk net hoe het sy haar deftig opgetof met mooi pers en rooi klere . Kyk na al haar duur juwele : dis net pêrels en edelstene waar jy kyk !
66018017	In 'n enkele oogwink sorg God dat daar van al hierdie rykdom en weelde niks oorbly nie . " Die skeepskapteins , matrose en almal wat iets met die see te doen het , het van ver af gestaan en kyk .
66018018	Hulle het die rookwolke gesien wat van die stad af opgestyg het . Dit het hulle laat uitroep : " Wat 'n wonderlike stad was dit ! Daar was nog nooit so iets nie ! "
66018019	Om te wys hoe hartseer hulle regtig was , het hulle stof oor hulle gegooi . So deur die trane en snikke het hulle gesê : " Hoe ellendig , hoe verskriklik is dit tog nie ! Kyk na die magtige stad . Almal wat skepe op die see gehad het , het skatryk geword . Daarvoor het sy gesorg . En nou , met een veeg van sy hand , het God 'n einde aan alles gemaak . "
66018020	In die hemel moet almal bly wees oor wat met die stad gebeur . Al God se mense , die mense wat Hy uitgestuur het om vir Hom te werk , hulle wat sy Woord moet verkondig , moet net so bly wees . God het haar immers gestraf oor wat sy aan hulle gedoen het .
66018021	Daar kom toe 'n engel wat baie sterk was . Hy vat 'n groot rots en gooi dit in die see . Hy kondig toe aan : " So , soos hierdie rots , sal die groot stad Babilon met mening neergegooi word . Soos die rots sal dit vir ewig verdwyn .
66018022	Daar sal net mooi niks oorbly nie , nie eens een musiekinstrument nie ; nie eens 'n enkele ding wat iemand maak of bou nie ; nie 'n korreltjie meel nie ; ja , niks nie !
66018023	Daar sal nie 'n lampie oorbly om iewers sy dowwe liggie te gooi nie , wat nog te sê van die vrolike gesels van twee pasgetroudes .
66018024	Net mooi niks sal oorbly van Babilon nie , en sy was eens die een wat met al die belangrikste en rykste besigheidsmanne in die wêreld gespog het ! Sy kon mense van oral af deur haar oëverblindery om die bos lei . Dit was ook die einste stad waarin die kinders van God en sy boodskappers doodgemaak is , ja , vermoor is ! "
66019001	Net hierna hoor ek uit die hemel 'n vreeslik harde lawaai . Dit het geklink soos 'n massa mense wat gelyk praat : " Halleluja , prys God ! Ons God red ons , want Hy is sterker en belangriker as almal .
66019002	Wat Hy besluit , is altyd regverdig en soos dit regtig moet wees . Hy het besluit om die goddelose vrou , Babilon , te straf . Sy het mos met haar goddeloosheid mense heeltemal deurmekaargekrap en mislei . God het haar dubbel en dwars terugbetaal vir elkeen wat sy doodgemaak het omdat hulle Hom gedien het . "
66019003	Hulle het verder gesing : " Prys God , halleluja ! Die rook van die smeulende stad trek vir ewig en altyd op . "
66019004	Die 24 leiers van die kerk en die vier lewende wesens het vol eer en respek voor God neergesak . Hy het op sy troon gesit . Hulle het uitgeroep : " Laat alles net so wees ! Prys God ! "
66019005	Ek hoor toe nog 'n stem uit die rigting van die troon : " Laat lof vir ons God oor julle lippe rol ! Laat elkeen wat Hom dien dit doen , klein en groot , elkeen wat ontsag vir Hom het ! "
66019006	Toe het ek weer 'n groot skare hoor skree . Dit het soos 'n geweldige storm geklink met donderslae en reën wat neergiet : " Halleluja , prys God ! Daar is niks wat die Here , ons God , nie kan doen nie . Hy heers oor almal .
66019007	" Laat ons vrolik feesvier . Laat ons uitbundig van vreugde oorloop . Laat ons vir almal vertel hoe groot en belangrik God is . Ons het goeie rede . Die troudag van die Lam is hier ! Sy bruid het haar pragtig reggemaak .
66019008	" God het vir haar die mooiste wit rok gegee om aan te trek . Dit is van die fynste , kosbaarste , witste materiaal gemaak wat jy jou maar kan voorstel . Hierdie kosbare materiaal is eintlik gemaak van al die regte en goeie dinge wat God se mense gedoen het . "
66019009	En die engel sê toe vir my : " Skryf ! Party mense is baie gelukkig . Dit is elkeen wat na die bruilofsfees van die Lam uitgenooi is . Daaraan hoef niemand te twyfel nie . Dit is absoluut waar , want God self sê dit . "
66019010	Ek sak toe op my knieë voor die engel neer om hom te aanbid . Dadelik sê hy : " Moenie dit doen nie ! Ek is , net soos jy , ook net iemand wat God dien . Ek is net een van jou broers wat met oortuiging vir ander van Jesus vertel . Nee , aanbid God ! Die boodskap oor Jesus is die boodskap wat die Heilige Gees van God self vir ons bring . "
66019011	Toe ek weer sien , vou die hemel voor my oop . In die hemel was daar 'n wit perd met 'n Ruiter . Die Ruiter is die Een wat jou nooit in die steek laat nie . Hy is opreg en eg in alles wat Hy doen en sê . Sy oordeel is ook altyd reg en wanneer Hy oorlog maak , is dit nie onregverdig nie .
66019012	Sy oë was soos vuurvlamme wat alles sien . Sy kop was vol krone soos heersers dra . Hy het ook 'n Naam gedra wat niemand geken het nie . Net Hy self het geweet wat dit beteken .
66019013	Sy klere was deurweek met bloed . Mense het van Hom gepraat as die " Woord van God " ; die Een deur wie God sy wil bekendmaak .
66019014	Die soldate van die hemel het op wit perde agter die Ruiter aangery . Hulle het nie oorlogsklere aangehad nie . Hulle het feesklere aangehad . Die klere was van die mooiste fyn , wit materiaal gemaak .
66019015	Uit die Ruiter se mond het daar 'n vlymskerp swaard gekom . Dit is sy wapen waarmee Hy mense beveg en oorwin . Hy regeer hulle met 'n ysterhand . Hy sorg vir oordeel en straf . Soos iemand wat druiwekorrels stukkend trap , so sal Hy die woede en straf van die almagtige God oor mense laat losbars .
66019016	Kyk op sy klere en op sy hemp , daar staan sy Naam geskryf : Hy is die Heerser oor almal wat heers ; die Heer oor almal wat heer genoem word .
66019017	My oog val toe op 'n engel wat so helder soos die son is . Hy het oorverdowend hard geskree . Hy het al die voëls geroep wat tussen die bome en wolke rondvlieg : " Kom hier !
66019018	Kom saam vir die groot ete wat God vir julle voorberei ! Kom vier fees op die liggame van regeerders , soldate , mense wat eers baie invloed gehad het . Ja , kom vreet die vleis van ruiters en perde . Of dit nou slawe of vry mense is , klein of groot , kom hou fees op hulle liggame . "
66019019	Ek sien toe die dier en al die regeerders van hierdie wêreld met hulle soldate saamtrek . Hulle het hulle reggemaak om teen die Ruiter op die perd en sy soldate te veg .
66019020	Die dier is toe gevang , hy en die een wat voorgee om oor God te praat , maar die hele tyd net lieg . Dit is die een wat al die wonderlike dinge saam met die dier gedoen en mense heeltemal mislei het .
66019021	Ek praat van al daardie mense wat die merk van die dier op hulle laat maak en wat sy standbeeld aanbid het . Hierdie twee diere is net so lewendig in die see van vlamme gegooi . Die tonge van vuur was met swael gemeng . Die res is afgemaai met die swaard wat uit die mond van die Ruiter kom . Al die voëls het gekom en op hulle vleis geaas .
66020001	Ek sien toe 'n engel wat uit die rigting van die hemel afkom . In sy hand het hy die sleutel van die bodemlose onderaardse diepte asook 'n ketting gehad .
66020002	Hy gryp toe die draak — dit is die slang wat ons van die ou tyd af ken , die duiwel en Satan — en maak hom met die ketting vas .
66020003	Toe boender die engel hom in die onderaardse diepte in en maak die ingang deeglik toe sodat niemand dit oop of toe kan maak nie . So sal dit 1000 jaar lank bly . Die volle 1000 jaar sal die draak nie meer die mense op die verkeerde pad kan lei nie . As die 1000 jaar verby is , moet die draak 'n klein rukkie weer losgelaat word .
66020004	Toe ek kyk , sien ek 'n klomp trone . Op die trone was mense vir wie God gesê het dat hulle maar namens Hom oor sondaars kan oordeel . Ek het ook die siele gesien van elke mens wie se kop afgekap is omdat hy met oortuiging oor Jesus en die boodskap van God gepraat het . Hulle het geweier om die dier of sy beeld soos God te aanbid . Hulle het ook nie die dier se teken op hulle voorkoppe of hande laat maak nie . Hulle almal het lewendig geword . Die volle 1000 jaar het hulle saam met Jesus geheers .
66020005	Dit is die eerste opstanding . Die res van die mense wat dood is , het eers na die 1000 jaar lewendig geword .
66020006	Hierdie mense wat so opstaan , is baie gelukkig . Hulle is God s'n . Die tweede dood sal hulle nie kan beetkry nie . Hulle sal vir ewig leef en God en Christus dien met alles wat hulle het . Saam met Jesus sal hulle 1000 jaar lank oor alles heers .
66020007	Wanneer die 1000 jaar verby is , sal God Satan uit sy tronk laat kom .
66020008	Satan sal skaars uit die tronk wees of hy sal al die mense , oor die hele wêreld , begin mislei . Hy sal hulle — dit is die Gog en die Magog — ompraat om saam te kom vir oorlog .
66020009	Daar sal miljoene van hulle wees , so baie soos die sand van die see . Hulle sal oor 'n wye gebied optrek en die woonplek van God se mense , asook die stad wat God liefhet , omsingel . Maar daar sal vuur uit die hemel op hulle neerbrand en hulle verbrand .
66020010	Die duiwel wat hulle so mislei het , sal in die see van vlamme en swael gegooi word . Dit is waar die dier en die vals profeet ook is . Dié drie sal daar dag en nag , sonder ophou , van die pyn krul .
66020011	Voor my oë het ek 'n groot , wit troon sien staan . Ek het Iemand op die troon sien sit . Die hemel en die aarde het voor Hom probeer wegkom , maar daar was nie 'n plek waar hulle kon wegkruip nie . Toe sien ek iets anders .
66020012	Mense wat reeds dood en begrawe was — klein en groot — het voor die troon gestaan . Boeke is toe oopgeslaan . 'n Boek is oopgemaak waarin almal se name opgeskryf is wat vir ewig sal lewe . Daarin is boekgehou van wat die mense alles gedoen het . God het besluit wat met elkeen gaan gebeur op grond van wat in die boek staan .
66020013	Die mense wat in die see verdrink het , het lewendig geword . Al die mense , hoe hulle ook al dood is , het lewendig geword en voor die troon verskyn . Elkeen moes God se oordeel aanhoor , volgens hoe hy geleef het . Daarna het God die moontlikheid van die dood ook vernietig .
66020014	Die dood en die doderyk self is in die see van vuurvlamme gegooi . Dit is die tweede dood : om in hierdie see van vlamme verskroei te word .
66020015	Nou wie presies beland in hierdie vlamme ? As jou naam nie in die boek staan waarin die name staan van die mense wat vir ewig sal leef nie , is die vlamme jou voorland !
66021001	Ek sien toe 'n splinternuwe hemel en aarde . Die aarde , soos ons dit ken , het verdwyn en die hemel , soos ons dit ken , was nie meer daar nie .
66021002	Ek sien toe ook hoe God sy stad , die nuwe Jerusalem , uit die hemel laat afkom . Die stad was pragtig , soos 'n bruid wat haar vir haar bruidegom mooigemaak het .
66021003	Ek hoor toe 'n harde stem sê : " God bly nou by en tussen die mense ; ja , Hy gaan saam met hulle bly . Hulle sal sy mense wees . Hy sal hulle God wees en by hulle wees .
66021004	As daar trane oor hulle wange loop , sal God self dit afdroog . Niemand sal meer daar doodgaan nie . Niemand sal hartseer wees of pyn ken nie . Hierdie slegte dinge van voorheen sal vir ewig en altyd verby wees . "
66021005	Die Een wat op die troon sit , sê toe : " Kyk mooi , Ek maak alles nuut ! " Verder sê Hy : " Skryf dit neer . Hierdie woorde kan mense maar glo , want dit is waar ! Wat Ek gesê het , het gebeur .
66021006	Alles begin by My en Ek besluit waar alles gaan eindig . Ek is die begin en die einde . As iemand geestelik dors is , sal Ek vir hom sorg . Ek sal vir hom water gee wat 'n mens se geestelike dors les en hom vir ewig laat leef . Dit alles is gratis .
66021007	Die persoon wat enduit as Christen volhou , sal soos 'n egte kind al hierdie dinge van My erf . Dit is my ooreenkoms . Ek sal vir hom God wees , en hy sal my kind wees .
66021008	" Maar 'n see van brandende vlamme en swael wag vir ander mense : dit is daardie lafhartige mense wat nie na My luister nie . Hulle doen die vieslikste dinge . Hulle gee nie om om ander mense dood te maak nie . Hulle slaap rond en doen seksuele dinge wat 'n mens nie behoort te doen nie . Om nie eens te praat van hoe hulle afgode dien en soos towenaars allerhande geestelike magte vir hulle eie voordeel probeer manipuleer nie . Dit is ook hulle wat so lieg . Nou ja , vir hulle wag daar geen toekoms nie , net die tweede dood . "
66021009	Een van die sewe engele kom toe nader ( dit was een van die engele wat een van die sewe bakke met die laaste plae oor die aarde uitgegooi het ) .
66021010	Hy sê vir my : " Kom , ek wil vir jou die bruid wys , die vrou met wie die Lam gaan trou . " Hy vat my toe in die gees na 'n massiewe , hoë berg toe . Daar wys hy my dit toe : die stad wat God s'n is ,
66021011	Jerusalem , daal voor my oë van die hemel af ondertoe . Dit kom van God self af , en dit kon 'n mens aan die stad self sien . Dit was so oorweldigend en wonderlik ! Dit het geskitter soos die wonderlikste edelsteen , helder soos 'n diamant .
66021012	Rondom die stad was 'n hoë , dik muur .
66021013	Daar was twaalf poorte in die stad , drie na elke windrigting se kant toe . By elke poort het 'n engel gestaan .
66021014	Die twaalf name van die stamme van Israel is op die poorte aangebring . Die dik stadsmuur is op twaalf fondamente gebou , met die name van die twaalf apostels van die Lam daarop .
66021015	Die engel wat met my gepraat het , het ook 'n goue liniaal gehad . Dit was om die stad noukeurig op te meet ; ja , die hele stad met sy poorte en mure .
66021016	Die stad was vierkantig ; dit was net so lank as wat dit breed was . Die engel het toe die stad gemeet . Dit was 12000 kilometer lank . Sy breedte en hoogte was presies dieselfde .
66021017	Hy het ook die hoogte van die muur gemeet . Dit het volgens menslike mate 144 meter hoog gestaan .
66021018	Die muur was van die pragtigste edelgesteentes gebou . Die stad self was van die suiwerste goud . Dit het geblink en geskitter , byna asof 'n mens na glas kyk .
66021019	Die fondamente van die stadsmuur was die ene edelstene . Dit was oortrek met jaspis , saffiere , agaat , smarag , oniks , sardis , chrisoliet , beril , topaas , krisopraas , hiasint en ametis , twaalf soorte altesaam .
66021021	Die twaalf poorte was elkeen uit 'n soliede pêrel gemaak . Die strate van die stad was van goud , skitterblink soos glas . Dit was of 'n mens daardeur kon sien .
66021022	Ek het gekyk , maar geen tempel in die stad gesien nie . Dit was nie meer nodig nie , want die Here God , die Een wat die sterkste van almal is en alles kan doen , was in die stad . Met Hom en die Lam daar was 'n tempel onnodig .
66021023	Daar was ook nie meer 'n son of maan nodig om lig te gee nie . Die grootheid en heerlikheid van God self het die stad verlig . Ja , die Lam was soos 'n helder lig in die stad .
66021024	Al die mense van die wêreld sal in die lig kan kom leef . Die leiers en heersers van die wêreld sal kom en so wys hoe groot en belangrik die stad regtig is .
66021025	Die poorte sal nooit toegemaak word nie . Of anders gestel : dit sal die hele dag lank oop bly . Omdat God se lig daar is , word dit nooit nag nie . Niemand buite die stad sal geëer word nie .
66021026	Almal wat roem of eer werd is , sal na die stad toe kom . Wat die moeite werd is om te eer , sal 'n mens in die stad kry .
66021027	Niks waarvan God nie hou nie , sal in die stad toegelaat word nie . Mense wat hulle vieslik gedra , lieg en bedrieg , sal nie welkom wees nie . Net mense wie se name in die Lam se boek geskryf is , sal toegelaat word . Dit is die boek waarin almal wat vir ewig saam met God gaan leef , se naam geskryf staan .
66022001	Die engel wys toe ook vir my 'n rivier . Die water van die rivier was kristalhelder . Wie hierdie water drink , leef vir ewig . Toe ek mooi kyk , sien ek dat hierdie rivier uit die troon van God en die Lam stroom .
66022002	Dit loop in die middel van die straat langs . Die boom wat lewe gee , was aan weerskante van die stroom geplant . Die boom het twaalf soorte vrugte gedra , een soort elke maand van die jaar . Daar was dus altyd genoeg vrugte om te eet . Selfs die blare van die boom het mense van hulle sondes en skuld genees . Daar sal nie 'n enkele ding oorbly waarmee God ontevrede is nie .
66022003	God en die Lam se troon sal in die stad staan . Daar sal hulle regeer . Al sy mense wat aan Hom gehoorsaam is , sal Hom daar met groot oorgawe en respek dien .
66022004	Hulle sal reguit na God kan kyk en sien hoe Hy lyk . Dat hulle aan God alleen behoort , sal uit hulle straal , want God se Naam sal oor hulle voorhoof geskryf staan .
66022005	Dit sal ook nooit donker word nie . Daarom sal lampe , ligte en selfs die son oorbodig wees . Die rede is dat die Here God self vir hulle soos lig sal wees . Hulle sal vir ewig en altyd soos konings leef . Nooit weer sal hulle iemand anders as net die Here dien nie .
66022006	En die engel sê toe vir my : " Jy kan al hierdie woorde maar glo . Dit is waar en niemand hoef daaroor te twyfel nie . Die Here God het mos sy boodskappers van ouds gebruik om sy woord te verkondig . Dieselfde God het nou sy boodskapper gestuur om vir al die mense wat Hom so getrou dien te wys wat een van die dae moet gebeur .
66022007	Maak jou reg ; Ek kom gou ! Enigeen wat die boodskap van God in hierdie boek lees , moet homself baie gelukkig ag ! "
66022008	Ek , Johannes , het al hierdie dinge met my eie ore gehoor en met my eie oë gesien . Toe ek dit gesien en gehoor het , het ek net daar op my knieë neergesak . Daar aan sy voete wou ek die engel wat my alles gewys het , eer en soos God aanbid .
66022009	" Wag , moenie ! " sê die engel toe . " Net soos jy is ek ook net iemand wat God dien . Daar is geen verskil tussen my en jou en al die ander boodskappers van God , al die broers en susters en die mense wat die boodskap van hierdie boek ernstig opneem nie . Ons almal moet dieselfde doen : eer en aanbid God ! "
66022010	Hy sê verder vir my : " Moenie hierdie boek met die boodskap van God geheim hou of iewers wegsteek nie . Die tyd dat dit alles moet gebeur , is voor die deur .
66022011	Laat die een wat verkeerde dinge doen , maar daarmee aanhou . Die een wat walglik wil wees , moet dit maar wees . Die een wat reg leef , moet so aanhou en die een wat net vir God wil leef , moet so bly leef . "
66022012	" Kyk , Ek is op pad , Ek kom gou , " sê Christus . " My lys van wie beloon moet word , bring Ek saam . Ek sal elkeen gee wat hy volgens sy optrede verdien .
66022013	Ek is die Een by wie alles begin en by wie alles ook eindig ; die Eerste en die Laaste . Niks bestaan of gebeur buite My om nie .
66022014	" Hoe gelukkig is die mense wat hulle klere skoon was sodat hulle reg is vir God se groot fees ! Hulle sal reguit deur die poorte van die stad kan instap . Die boom wat aan mense lewe gee , sal hulle s'n wees .
66022015	Mense wat vieslik geleef het , hulle met allerhande geeste en toordery opgehou het , sal buite moet bly . In God se stad is daar nie plek vir hulle nie . Dit geld ook vir die onsedelike mense en mense wat allerhande ander dinge behalwe die ware God aanbid het . Ja , die mense wat hulle rug vir die waarheid gedraai het en van leuens leef , sal nie die binnekant van God se stad sien nie .
66022016	" Ek , Jesus , het 'n engel as boodskapper gestuur om al hierdie dinge aan die gemeentes van God te vertel . Ek is 'n afstammeling van Dawid ; uit sy geslag is Ek gebore . Ek is soos die helder ster wat die nuwe dag aankondig . "
66022017	Die Gees asook die bruid sê : " Kom ! " Wie hierdie woorde hoor , moet ook sê : " Kom ! " Laat die een wat geestelik dors het , kom . Enigeen wat graag wil , kan die water wat 'n mens vir ewig laat leef , verniet kom kry .
66022018	En nou 'n waarskuwing : dit gaan aan almal wat die boodskap van hierdie boek hoor . Ek waarsku die persoon wat enigiets by hierdie boodskap bysit . God sal hom met al die plae en slegte dinge tref waarvan daar in hierdie boek vertel word .
66022019	Iemand wat iets van God se boodskap in hierdie boek weglaat , moet ook gewaarsku wees . God sal sy aandeel in die boom wat aan mense die lewe gee en sy plek in die heilige stad vir ewig wegneem . ( Dit is die boom en die stad waarvan vroeër in die boek gepraat is . )
66022020	Hy wat hierdie dinge aan ons met soveel oortuiging vertel het , sê nou weer : " Sowaar , Ek is op pad ; Ek kom gou . " " Laat dit wees soos U sê ! Kom , Here Jesus ! "
66022021	Mag die Here Jesus baie goed vir julle almal wees .
